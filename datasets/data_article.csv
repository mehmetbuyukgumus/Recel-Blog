,Article
0,Konuk Yazar: gökçeGörsel: Bu görsel AI yardımıyla oluşturulmuştur.
1,
2,"Bir süredir Paris’teyim, bir süre daha Paris’te olacağım. Buraya geleceğimin kesinleştiği mart ayından bu yana taşıdığım birçok endişeden biri de ırkçılığa uğrama korkusuydu. “İki aylığına Paris’e gideceğim,” dediğim herkes bana iyi veya çoğunlukla kötü tecrübeleriyle birlikte gizli veya açık ırkçılık hikâyelerini de anlatmadan geçmiyordu. Başörtülü biri olarak Türkiye’de dahi pek çok önyargıya maruz kalıp birtakım sorunlar yaşarken muhafazakâr Fransızların arasında ne yapacaktım?Görünmez olmayı düşündüm önce. Yani eğer başörtüsü yerine başka bir şey —herkesin taktığı bir şey, şapka ya da bere mesela—  takarsam dikkat çekmeyeceğim geldi aklıma. İlk önce Paris’teki soğuk kış günlerinde kullanabileceğim —asla bu şeye gerçekten ihtiyaç duyacağım kadar soğumaz hava sanmıştım ama soğudu—  kulakları ve başı kapayan kürklü şapkayı aldım. Boğazlı kazak veya atkıyla gayet “görünmez” olabilecektim böylelikle. Ama bu şey, sadece soğuk günler ve dış mekân içindi. Peki ya içeride ne yapacaktım? "
3,"Arada bu mesele aklımı kurcalasa da üstünde çok fazla düşünmüyordum. Ta ki bir gün Kadıköy’de başörtülü bir kızın bandana taktığını görene dek. Sonra bir dönem moda olan —belli ki modası geçmiş, çünkü bulmak bayağı zor oldu— düz, boğazlı bonelerden aldım. Üstüne bandana da takınca ilk bakışta kimsenin başörtülü olduğumu anlayamayacağı bir şekle bürünmüştüm.İstanbul’dayken alışmaya çalıştığım bu bandana tarzımla alakalı iyi-kötü onlarca yorum duydum. Sadece samimi olduğum birkaç arkadaşıma, bunun gerçek sebebini anlatabildim. Fakat anlatmadığım diğer bir kısım arkadaşımın beni anladığına emindim. Bandanayla birlikte aynı şekilde, bone üstüne fötr şapka da takmaya başladım. Özellikle yazın güneş ışığı çok rahatsız ettiğinden iki yönlü bir işlevi olmuştu şapka takmanın benim için. Buraya geldiğimden bu yana çoğunlukla şapka, bazen bandana, nadiren ise başörtüsü (şal) takıyorum. İlk bir ayım dolduktan sonra çevremdekilerin popüler sorusu “Irkçılığa uğradın mı?” oldu. Ten rengimden dolayı “Doğulu” olduğum kolay kolay anlaşılmadığından —ve elbette şapkalarım sayesinde— şimdiye dek ırkçılığa maruz kaldığımı söylemek doğru olmaz. Bana bu konuda sorular soranları, yaşadıklarımı merak edenleri de “Beyaz tenliyim ya beni Rus sanıyorlar herhalde.” cevabıyla geçiştiriyorum. Tabii ki benim direkt olarak ırkçılığa maruz kalmamam olmadığı anlamına da gelmiyor."
4,"Bir de başka hikâyelere bakalım. Göçmenlerin, özellikle Müslüman göçmenlerin yoğun olduğu bir bölgede yaşıyorum. Kaldığım apartın altındaki market, İstanbul’daki mahallemdekinden farklı değil. O derece çok Müslüman ve başörtülü var. Geçenlerde mahalleden bindiğim bir otobüste bereli bir kadına rastladım. Altına giydiği boğazlı boneden, başörtülü olduğunu hemen anladım. Bugün kebapçıda yemek yerken içeri giren bereli ablanın ise —altında bonesi olmadığından olsa gerek— Müslüman olduğunu anlamam için selam vermesi gerekti. Viyana’da bitpazarından tanıştığım başka bir kadının da “Şimdi bere takıyorum ama ben de aslında başörtülüyüm. Burada ırkçılık çok fazla. Arkadaşıma destek olmak için onu kıramadığımdan yardıma geldim.” dediği aklıma geldi. Yine Viyana’da bir müzeden çıkarken güvenlik görevlisi arkadaşımın başörtüsünü görüp Müslüman olduğumuzu düşünerek bizi “Selamun aleyküm” ile uğurladı."
5,"Geçenlerde arkadaşım bir tesettür firmasının reels’ını gönderdi. Marka mankenine tıpkı benimki gibi bir bone ile fötr şapka taktrmıştı başörtüsü yerine. İzledikten sonra altındaki yorumlardan birkaçı gözüme ilişti: “Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok. Doğruydu, şapka “Şapka Kanunu”ndan bu yana bu ülkenin medeniyet kriterlerinden biri olmuş, 28 Şubat sürecinde bu sefer bambaşka bir imgeye bürünmüştü. 28 Şubat’ı yaşamadığımdan veya asla tam manasıyla protest olmayı beceremediğimden belki, yukarıdakine benzer yorumlar beni pek de etkilemiyor. Aslında sadece şunu düşünüyorum; “Başörtüsü bir simgedir.” diyenler haklıymış. Burada kendimi çoğunlukla kimliksiz gibi hissediyorum. Kimseyi tanımadığım bu yerde hiç tanımadığım birinin bana “Selamun aleyküm!” dememesinin eksikliğini hissediyorum bazen. Hele de dünyada Müslümanlara böylesi bir soykırım uygulanıyor ve her geçen gün önyargılar artıyorken birlik olma ihtiyacı da artıyor. "
6,Sonra aklıma burada doktora yapan başörtülü arkadaşımın iki dakika arayla söylediği şu iki cümle geliyor: 
7,“Burada akademi çok özgür.” 
8,“Burada (akademide) başörtülü çalışman mümkün değil.” 
9,Sahiden onca Müslüman insanla karşılaşmama rağmen hiçbir başörtülü çalışan görmeyişime bir kez daha şaşırıyorum.
10,Şaşırdığıma şaşırıyorum.
11,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
12,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
13,Mevcut düzende büyükanneler sağlıkları müsaade etmemesine rağmen torunlarına bakmak durumundayken diğer yanda anneler herhangi bir destek göremediğinden çocuk bakımı için onlara muhtaç durumdalar. Çalışan kadınlara kreş...
14,Yazar: Seda Akçay
15,"Artık bir şeylerin konuşulabilir olmasından ya da konuşulan şeylerin duyulmasından oldukça memnunum. Geçtiğimiz bayramda diğer diğer bayramlarda olduğu gibi pek çok insan köyüne gitti. Gitmekle de kalmadılar, Instagram’ı dağ bayır fotoğraflarıyla yeşile boyadılar. Biliyorum ki benim gibi köye gitmekten hatta köyün kendisinden sırf köy olduğu için bile hoşlanmayan kadınlar var. Kadınlar diyorum çünkü adamlar kendilerine karışan kimse olmadığı için gittikleri her yeri severler."
16,"Köyü anlatmaya tam olarak neresinden başlasam bilmiyorum. Çünkü neresinden tutsam elimde kalır. Gitmeden haftalar önce evler dip köşe temizlenir paklanır, çantalar hazırlanır. Allah muhafaza birinin karnı acıkırsa durmak zorunda kalınmasın diye yolluklar yapılır, molalar sadece namaz vakitlerinde verilir. Bütün bunların fikri hazırlığı kıştan başlamıştır zaten. Fiziksel hazırlığı ise genellikle iki üç hafta sürer. Valizler, çantalar, yolluklar… köy yolu bir günden fazla sürüyorsa yastık ve battaniyeler de alınır. Sonra bir bakmışsınız sadece şoför koltuğunda oturacak kişi için yer var, diğerlerine pek yer kalmamıştır."
17,"Bir tane dikili ağacın olmadığı sonsuza uzanan bak bak bitmeyen bozkırlar… Burada bir parantez açmak istiyorum. Böyle olmasa bile Mihriban dinleyerek o yolu gitmenin kişinin ruh sağlığına iyi geldiğine kimse inandıramaz beni. Artık şu bozkır güzellemelerine son verelim, lütfen. "
18,"Ne kadar sıcak olursa olsun, büyük günahmışçasına klimayı katiyen çalıştırmayan babalar, genelde başı kapalı tıkış tıkış seyahat eden kadınlar, kadınlarımız. Klima erkekleri çarpar. Camdan rüzgâr gelecek olsa üşürler. Ya erkeklerimiz hasta olursa… Aman Allah korusun! Terleme ve bunalma hakkının bile verilmediği kadınlar."
19,Aynı pozisyonda oturmaktan uyuşan ayaklar.
20,"Müzik dinlemenin bile yetmediği, saatlerin durduğu, zamanın akmadığı, sapsarı bozkırın ortasında hiçliğe giden bir araba. "
21,"Kimsenin kimseyle anlaşamadığı o yolculuklarda, adamların tek derdi köye erken gitmektir bir de. Ve sırf bu sebeple kadınlara yolda bir bardak çay içme fırsatı bile verilmez. Namaz için mola verildiğinde kadınların tuvalet ihtiyacının giderilmesine bile izin vermişler, büyük lütuf."
22,"Benim çevremde, köyde doğup büyümüş kadınlar bile köye gitmeyi pek sevmezler. Bunun sebebini anlamak pek zor olmasa gerek. Ancak yakın zamanlarda köyü seven kadınlar ile de karşılaşmaya başladım. Bu duruma dair kendimce bir argüman geliştirdim: Köyü sevmek, aile büyüklerinin vefat etmiş olmasıyla doğrudan ilişkilidir."
23,"Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran, direktifler veren birinin olmaması köyü bir nebze cazip kılabilir. Nihayetinde kafanıza eserse iş yaparsınız esmezse piknik… Diğer türlüsü heriflerin dağ bayır dolanıp piknik yaptığı veya kahvede pineklediği, kadınların ise yaşlıların işlerini görmeye ve hizmet etmeye gittiği yerdir köy. Zannediyorum bu gerçeklerden rahatsızlık duymayan tek bir kadın yoktur. Yani inşallah."
24,"En ufak bir gezme, ayağınızın toprağa basma, o kadar gitmişken biraz yeşillik görme hevesiniz göze batar. “Bunlar yaşlı görmeye değil, gezmeye gelmişler,” şeklinde konuşulur, köyün billboardlarında adınız neon harflerle geçer. Benim kastettiğim Victoria döneminden kalma yaşlılar birer birer vefat ettiği için köy popüler bir mekân haline geldi. Şu aralar 50’li yaşlarını yaşayanlar yazlık niyetine köyde ev yapmaya girişen kuşaktır. Köy müteahhitleridir onlar. Ah o neneler bir bilseler zamanında sabah ezanı okunmadan tarlaya diktikleri ve üç ay çalıştırıp bir bardak taze süt içirmedikleri gelinlerinin şimdilerde köyü yazlık niyetiyle kullandığını…"
25,"O neslin hafızasında köy o kadar da sevimli bir yer değil, hatta hiç sevimli bir yer değil. Bu yüzden bayram vesilesiyle kendi hür iradesine dayanarak köye giden ve orada mutlu olan kadınların düşüncelerinin altında her zaman bir şey arıyorum. Çünkü bir insan niye sırf piknik yapmak için veya yeşili görmek için kilometrelerce uzaklıktaki bir köye gitmeyi tercih eder? Biz de yeşili seviyoruz ama köye kaçacak kadar değil, Belgrad Ormanı’na kaçacak kadar…Bir Alman atasözü der ki: “Kent havası insanı özgür kılar.” (Stadtluft macht manfrei). Son zamanlarda duyduğum en haklı atasözü olabilir. Biz kadınlar, asgari düzeyde bile olsa kentlerin bize sağladığı özgürlükten, hareketlilikten ve nispeten özel alanımızın ihlal edilmemesine razıyız."
26,"Tüm bunlara rağmen geleceğe dair umutluyum. Kadınların, adamların aksine köye gitmeye bayılmadığını, aksine kadınlar için bunun büyük bir yük olduğunu, yıllar yılı o gidişlere dönüşlere mecburiyetten katlandıklarını biliyoruz. Daha da iyisi artık bunları konuşabiliyoruz. Mecbur olduğumuz için değil, gerçekten gitmek istediğimiz yerlere gittiğimiz ve sonunda istediğimiz kadar vakit geçirip eve döndüğümüz günler geldi nihayet."
27,"Önemli not: Bütün bu hikâye arabada küçük çocukların olmadığı düşünülerek kurgulanmıştır. Küçük çocukların durumu hayal bile edilememiş, Allah’a sığınılmıştır."
28,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
29,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
30,Mevcut düzende büyükanneler sağlıkları müsaade etmemesine rağmen torunlarına bakmak durumundayken diğer yanda anneler herhangi bir destek göremediğinden çocuk bakımı için onlara muhtaç durumdalar. Çalışan kadınlara kreş...
31,Konuk Yazar: Zeliha
32,Görsel: The Others filminden Nicole Kidman
33,"Daha önce Reçel Blog’da yayımlanan yazıları okuyup ne
kadar hırslandıysam, nasıl isyanla dolduysam oturup tüm hayatımı özetleyen bir
yazı yazmıştım. Tüm yaşadıklarımı, tüm isyanımı tek bir yazı darbesi ile dökmek
istemiştim. Bu topraklarda bir kadın olarak hele ki başörtülü
bir kadın olarak yaşadıklarımı yere göğe sığdıramayıp nereden başlayacağımı
nerede bitireceğimi bilememiş yazmış da yazmıştım."
34,"Ülkemizin bir gerçeği
olan Kuran kurslarında olanlara değinerek başlamak istiyorum. Küçüklüğü Kuran kurslarında ve sohbet ortamlarında
geçmiş biri olarak böyle yerlerde sürüden ayrı olarak var olmanın hiç de kolay
olmadığını söylemeliyim. Şimdi bazı şartların değiştiğini biliyorum elbette. Bu
tarz oluşumların tek tek bireye önem vermek yerine dev bir birey öğütücü
değirmene dönüştüğünü küçük yaşlarımda acı ile tespit etmiştim. Kuran
sevdalısı, hafız olmak isteyen küçük ve hevesli bir kızı nasıl söndürdüklerini
sıradanlaştırmak istediklerini gözlerimle gördüm. Dış dünyaya o kadar kapalı
oluşumlardı ki… Hepsi öyle değildi elbette. Daha sonra gittiğim yerlerin maddi
imkanları arttıkça baskı düzeyinin de azaldığını daha rahat ortamların olduğunu
da söylemeliyim. "
35,"Yaşadıklarımı hayatı boyunca ev ve aile ortamından
ayrılmamış, üniversiteyi bile kendi şehrinde okumuş eşimin anlamadığı gibi, sıcak
ortamını konfor alanını terk etmeyen kimsenin de tam olarak anlamayacağını
düşünüyorum. Sonraları avukatlık yaparken bazı Kuran kurslarında yaşanan taciz
vakıalarını, yıkılan kaçak yapıları, açlıktan gelişemeyen çocukları da duydum. Asıl
mesele, buralara çoluk çocuğu tıkıştırmak değil onların her birinin maddi,
manevi gelişimini sağlayabilmek, ruhlarına dokunabilmekti aslında ama neler
oldu."
36,"Keşke bizim gönlümüzü okşayarak bir şeyler
öğretilseydi, Annem bazen, “Burası dünya, böyle bir yer,” diyor. Burası dünya
dünya olmasına da bu kimseye körpecik zihniyetlere zulmetme hakkı vermemeli. Gönlüm
isterdi ki bu yerler, insanları ezen, kıran dev makinelere dönüşmeseydi,
gönüllerin alındığı, gönüllerin verildiği güzel medrese bahçeleri olsaydı… Çok
büyük bir istek olduğunu düşünmüyorum bunun. Hani bir Osmanlı ilahisinde
denildiği gibi gül alıp gül satılan o mekanlar olsun Kuran’ın okunduğu, adının
anıldığı yerler diyorum. Kuran deyince genç zihinlerin dimağına gül bahçeleri
gelsin istiyorum, aç yattıkları kursların bahçelerinde gezen kocaman et yiyen
böcekler değil. Geceleri hâlâ rüyama giriyor, kursumuzun bahçesindeki o kocaman
sinekler. Sadece onlar da değil, düşündükçe geliyor zihnime merdivenlere
oturmuş ezber yapmaya çalışan hafızlar, acemi-çaylak muhabbetleri, ranzalar,
ranzadan düşüp burnumu kırmam… Ben şanslıydım ki okumam gerektiğine karar
verip yoluma devam edebildim.  "
37,"“Gül alırlar, gül satarlar."
38,Gülden terazi tutarlar.
39,Gülü gül ile tartarlar.
40,Çarşı pazarı güldür gül.”
41,"Bunu yazan şair Nesimi’nin canlı canlı derisinin
yüzüldüğü gibi bu dediklerimi söyleyenlerin de muhafazakâr çevrede derileri
yüzülüp ateşlere verilmesi işten bile değildir. Zira biz defansif bir
medeniyetiz. Söylenen her eleştiri bizi bir adım öne taşımak yerine bize dış
güçlerin oyunudur. "
42,"Bunları yazarken Teoman’ın son röportajını dinlemeyen
varsa dinlesin isterim. Artık bizim de “diğerleri” dediklerimize adım atmamız
gerekiyor. “Sertlik ve güçlük ölümün arkadaşları değil midir?” [i]"
43,"İlk yazım böyle olsun istedim, daha sonra avukatlık
yaparken “başörtülü avukat” olarak maruz kaldıklarımı ve hanımefendi
mütedeyyin bir kız olarak maruz kaldığım görücü usulü görüşmelerle ilgili yazmak
istiyorum. Bu toplumun her kesiminde hikâye çok gördüğünüz gibi. Mevzu
diğerlerini de okuyabilmek, anlayabilmek ve adımlar atmak."
44,[i] Stalker filminden bir alıntı.
45,
46,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
47,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
48,Mevcut düzende büyükanneler sağlıkları müsaade etmemesine rağmen torunlarına bakmak durumundayken diğer yanda anneler herhangi bir destek göremediğinden çocuk bakımı için onlara muhtaç durumdalar. Çalışan kadınlara kreş...
49,Konuk Yazar: Gökçeli
50,"Bir süre önce ablamın bir bebeği oldu. Anneliğin sürekli bir bakım emeği olduğu kuşkusuz, ancak   bir bayrak yarışı gibi nesilden nesile devredildiğini ablam bebek sahibi olunca öğrendim. Aile için çok sevindirici olan bu gelişme, daha önce  gündemde olmayan ve benim de ilk kez deneyimlediğim yeni  sorunları beraberinde getirdi. Çalışma hayatına alışkın bir kadın olan ablamın yaklaşık iki ay kadar olan doğum izninden sonra işe geri döndüğünde bebeğine bakacak birini bulması şarttı.  Annem akla gelen ilk seçenek oldu. Ancak annem de ablam gibi çalışan bir kadın.  Annemin çalışmadığı bir senaryoda ablam annemden yine böyle bir talepte  bulunulabilir miydi?      "
51,"İşte bu noktada büyüdüğüm çevredeki tüm babaanne ve
 anneanneleri, tüm o kadınları düşündüm. Ben Akdeniz’e has köylerden birinde büyüdüm. Bahsettiğim köyler
 eğitimli insanların, aileleri ya da mevcut malvarlıkları nedeniyle terk
 etmediği ve yaşamaya devam ettiği köylerden biriydi. İşte o komşularımız olan
 o kadınların da kimisi iki, kimisi ise üç çocuk büyütmüş;    
  onların
 eğitimi, yemesi, içmesi derken ömürlerini böyle geçirmiş kadınlardı. Ve o zaman en azından genç ve
 sağlıklılardı… Çocuğu kucağında saatlerce
 uyutmaya çabalamak, yemek yemesi için aynı çabayı göstermek bir yandan da
 diğer gündelik işleri yapmak için vücutları onlara yardımcı oluyordu. Ancak
 insan yaş aldıkça vücudunun işlevleri değişiyor, belli başlı hastalıklar
 ortaya çıkıyor ve dahası dinlenme ihtiyacı artıyor. İşte bu kadınlar ne zaman bedenlerinin daha yorgun olduğu yaşlara geldiler, bu sefer de torunlarının  bakımı onlara devredildi. Bu devir teslim töreninde de o kadınların rızaları hiç sorulmadı. Sorulsaydı da ses
 etmezlerdi gerçi. Öyle ya torununa bakmayı nasıl istemez? Olacak iş değil. Tıpkı
 çocukları gibi, torunlarını büyütmeleri de
 beklendi.      "
52,"Hemen hepsi de gereğini yaptı, ben şahidim. Bize kahve
 içmeye geldiklerinde anneme ne kadar zorlandıklarını anlatırlardı. Bunu da
 biraz suçluluk duygusu ile mahcup biçimde söylerlerdi. Sanki şikayet etmek
 torunlarına olan sevgilerine gölge düşürecekmiş gibi. Zaten bu bakım emeğini
 sağlamasalardı, bu mahcubiyet açıkça yaşatılırdı onlara, buna da şahit
 oldum bazı bazı. Ben henüz ilkokuldayken bir gün yine bir komşumuz gelmişti
 kahveye. Pek keyfi
  yoktu biraz hal hatır sormadan, gündelik işlerden bahsetmeden sonra esas
  konuyu anlatmaya vardı dili. Oğlunun küçük kızına bakıyordu. Yeni emekli
  olmuştu ve emekli olur olmaz torunu bakım için ona verilmişti. Ama torunuyla
  birlikte hasta kocasına da bakıyordu. Hem küçük bir çocuğa hem de hasta bir
  insana bakmak, onların ihtiyaçlarını karşılamaya çalışmakta güçlük çekiyordu.
  O da bu duruma dayanamayıp oğluyla konuşmuş ama çok sert bir tepki almıştı.
  Anneme anlattığı kadarıyla, duyduğu sözler canını çok yakmıştı. Ağlamaya
  başladığı kalmış aklımda, bir de kalkıp ona peçete getirdiğim. Kötü bir anne-babaanne
  olduğu söylenmişti, canını da en çok bu yakmıştı. Çevreden başkaları örnek
  gösterilmiş “Bak falanca yıllardır bakıyor filanca yemeklerini bile eksik
  etmiyor, onlar bir şey diyor mu?” diye kıyaslanmış. Kıyaslanmak,
  karşılaştırılmak her zaman kötüdür. İki kişi ya da durumu karşılaştırabilmek
  için durum ve koşulların aynı olması gerekir. Hem o karşılaştırılan kadınlara
  sorsalar onlar ne derdi? Bunun da cevabi yok tabii. Bu karşılaştırmalardan
  sonra iyice değersiz hissetmiş kendini, kimse yaptıklarımı görmüyor diye
  ağladı ağladı gitti o gün. Annemle ben de dinledik, annem teselli etmeye
  çalıştı biraz ama nafile. Birkaç güzel söz belki yatıştırır insanı, ama esas
  olarak içinde yaşanılan koşulların değişme umuduna ihtiyaç duyar. Bir dost
  tesellisinden ziyade canını acıtan koşullara direnç görmek ister insan.
  Çocukluğumda da yetişkinliğimde de aynı ortamda bulunduğum, bir şeyler
  paylaştığım hemen her kadının gözlerinde gördüm o ihtiyaç, direnme ihtiyacı.   

  Bizim
 ailede de yukarıda anlattıklarım, hemen hemen anlattığım sıralamaya oldukça
 benzer gelişti. Hatta annemin işinden ayrılması, ablamın evine yerleşmesi için
 planlar yapıldı.
  Ablam kendine göre haklı nedenlerle ısrar ediyordu annemin bakım vermesi
  talebinde. Hem maddi hem manevi gerekçeleri vardı. Kreşler pahalı, onları
  karşılamak ayrı mesele, karşılayabildiklerine güvenmek ayrı mesele. Annem ise
  hiç istemiyordu ki. O işine devam etmek, belki biraz para biriktirip
  emekliliğinde o parayı değerlendirebilmek istiyordu. “Belki evi tamir ettirir
  ya da arabayı değiştiririm,” diyordu. Bu arada çalışıyor dediğime bakmayın,
  belinde üç fıtık, iş göremez denmesine rağmen çalışan bir kadın. Bebek
  bakımını zaten bu halde sağlaması çok zordu. 
  Ablam kendi gerekçeleriyle diretirken, aylar boyu anne kız
  çatışmalarına şahit oldum. En sonunda annem derdini anlattı, bakım vermeyi
  neden kabul edemeyeceğini açıkladı. Bebek önce bir bakıcıya sonra kreşe
  verildi. Maddi olarak da annemin desteği alındı. Bunlar sadece bizim ailede
  yaşananlardı…  "
53,"Bu hikâyenin binlercesi
  Türkiye’de ve hatta dünyanın birçok yerinde yaşanmaya devam ediyor. Çocuk
  üzerinden kadınlara dayatılan roller, kadınların yaşları ve statüleri
  değiştikçe kendine yeni alanlar açıyor. Böylece hemen her yaşta kadın
  ataerkinin kıskacında kalmaya devam ediyor. Kutsallaştırılmış annelik ile
  önce doğum yapan kadınlar bireysel kimliklerini kaybedip çocuğu ile bir bütün
  olduğu haline gelmiş  varsayılıyor.
  Anneanne ya da babaanne olan kadınlar da içinse  kutsal annelik bitmeden bu kez de kutsal
  nenelik çıkıp geliyor. Yeniden yıllar boyu vermiş oldukları bakım emeğini
  vermeleri, bunu itiraz etmeden tam bir görev bilinciyle yapmaları bekleniyor.
  Ve bu “torun sevgisi” adı altında meşru hale getiriliyor. Ancak her nasıl
  birinin ihtiyaçlarını gidermek sevmek anlamına gelmiyorsa, bir kişiye bakım emeği
  verecek güçte olmamak da sevmemek anlamına gelmiyor. Önce çocuklar, sonra
  torunlar ve hatta evde bakıma ihtiyaç duyan diğer yetişkinler derken dört
  duvar arasında sürekli hizmet veren konumunda bir hayat planlamasına itiraz
  bedava bakım emeğini reva gören ataerkinin bel bağladığı çarkın dişlilerinden
  sadece bir tanesi. Bir hayır desinler de görelim!  "
54,"Mevcut düzende büyükanneler sağlıkları müsaade etmemesine
  rağmen torunlarına bakmak durumundayken diğer yanda anneler herhangi bir
  destek göremediğinden çocuk bakımı için onlara muhtaç durumdalar. Çalışan
  kadınlara kreş desteği sağlanmıyor, kreşler denetlenmiyor. Oysa çocuk sayısı siyasete
  konu edinilirken, dünyaya gelen çocukların yaşamı ve gelişimi için ihtiyaç
  duyulan imkân ve koşullara hiç değinilmiyor. Bu bahsi geçen konularla ilgili
  acil politika geliştirilmesi gereken yerde mevcut ekonomik şartlardan dolayı çocukların
  bakımı için kreş/eğitim merkezlerinden bakım desteği sağlamak daha da zor bir
  hale geldi. Aile dışında birine bu taleple gitmek daha da güçleşiyor, bu tüm
  bu zorluklar yine ailedeki kadınların omuzlarına yükleniyor. Tabii kadınların
  aleyhindeki bu koşulların yarattığı tüm bu çatışmaları da yine kadınlar kendi
  aralarında çözüyor. Bu bir sorun olarak bile görülmediğinden dolayı
  dillendirilmiyor. "
55,"Tüm kriz anlarıyla ilk olarak kadınlar yüzleşmek zorunda
  kalıyor, mevcut zorlukların aşılması için hemen kadınların özgürlük alanının
  kısıtlanması yoluna gidilmesi ve sorumluluklarının artması bir problem olarak
  görülmüyor. Toplumsal cinsiyet rollerinin buyurdukları hemen her yaştaki
  kadının kucağına oturtuluyor. Buna karşı itiraz yolları ise bir hayli katı, sevgisizlikle,
  ilgisizlikle ya da daha ağır şiddet biçimleriyle karşılaşma tehditiyle başbaşa
  her yaştaki kadın. Bunun üstesinden gelmenin bir biçimi olarak komşu
  ziyaretleri, kendi aralarında yapılan sohbetler ön plana çıkıyor. Bunu da bir
  direniş biçimi olarak görmek mümkün mü? Kadınların kendi aralarındaki
  sohbetlerden bir hayat akıp gidiyor aslında, bakım emeğinin güçlükleri,
  yarıda kalmış hayalleri ve niceleri orda birbirine aktarılıp dile geliyor. Ve
  basitçe sorulan bir soru ile hiç tahmin edemeyeceğiniz cevaplara ulaşmak
  mümkün. Mesela tanıdığınız bir kadına şunu sorabilirsiniz, torununa bakacak
  kadar iyi hissediyor musun kendini? "
56,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
57,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
58,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
59,Yazar: E.
60,"Çocukken en çok istediğim şeylerden biri süper gücümün olmasıydı. Bunu ‘özel’ olmak için değil de gerçekten güçlü olmak için istediğimi çok sonra anladım. Bu güç isteğinin analizini psikanalistlere bırakmak lazım belki de ama kendimle geçirdiğim yıllar bana kendimi, kardeşlerimi, hatta bazen de annemi koruma ihtiyacı duyduğum için böyle bir güç istediğimi düşündürttü. "
61,"Amazon Prime’ın yeni dizilerinden birini seyrediyorum bir süredir. The Power. Dizi, İngiliz Yazar Naomi Alderman’ın aynı isimli romanından uyarlama. Maalesef diziyi kitabı okumadan seyrettim, o yüzden bu yazı sadece dizide gördüklerimin bana düşündürttüklerini içeriyor. Kadınların hayatına değinen diziler, kadın yaşamını odak noktası haline getiren diziler ilgimizi çekiyor, malum. Dizide özellikle genç kadınların bir anda ellerinde, parmak uçlarında oluşan elektrik gücüne sahip olmaları anlatılıyor. Ya kadınların kendilerini koruyacak bir gücü olsaydı? Ya da ataerkil bu dünyada ya birden güçlü olan kadınlar olsaydı? Adaletsiz bir dünyada dengeyi sağlamanın mümkünatı gibi geliyor kulağa."
62,"Diziden kabaca bahsetmek gerekirse, bir anda dünyanın farklı yerlerinde genç kadınlar özel bir güce sahip oluyorlar. Bu güce sahip olan kadınlardan birinin annesi bir politikacı, babası ise bir doktor. Kızlarının vücudunda bir anda gelişen bu elektriğin kaynağını öğrenmek istiyorlar çünkü bir anda bu kızlar okulda ‘tehlikeli’ oluyor. Birkaç inceleme sonucunda aile kızlarının vücutlarının değiştiğini, artık yeni bir organı olduğunu, hatta  dünyanın pek çok yerindeki kadınların vücudunda da aynı durumun gözlemlendiğini, bu sayede kadınların elektrik gücünü ürettiğini öğreniyorlar. Anne, baba ve doktorun arasında geçen bir diyalogda anne, “Bunu biz yaptık,” diyor. Kendini güvende hissetmeyen kadınların vücutları isyan ediyor ve dönüşüyor. Bu aslında özellikle kadınların anlayacağı bir korunma, güvende kalma ihtiyacının kurgusal bir tezahürü."
63,"Diziyi seyretmeye başlamadan bir süre önce, bir gece arabanın bagajında unuttuğum bir eşya olduğunu fark ettim. Bir sebeple sabahı beklemeden almam gerekiyordu. Arabanın anahtarlarını aldım. Önce anahtarı olmayan kimsenin açamayacağı apartmanımızın kapısından geçtim, sonra yine anahtarı olmayan kimsenin açamayacağı bahçemizin kapısından geçtim ve sonra yine anahtarı olmayan kimsenin açamayacağı otopark kapımızdan geçtim. Geceleri sokakta olmayı çok severdim aslında, hava çok güzeldi, yürüyüş bile yapabilirdim. Ama her kapıdan hızlı hızlı geçtim, aklımda biri yanıma yaklaşırsa kendimi nasıl koruyabileceğime dair senaryolar vardı. Bir yandan da kendime kızıyordum, abarttığımı düşünüyordum. Kendimi tam sakinleştirdim, alacaklarımı alıp eve çıkıyordum ki bir grup erkeğin sesini duydum. Adımlarımı hızlandırdım, eve kendimi attığımda kendi halinde, muhtemelen benim bahçedeki varlığımdan haberdar olmayan bir grup insandan korktuğum düşüncesi canımı sıktı. O sırada kocam da korktuğumu fark etti ve tabii ki bu korkunun sebebini anlamadı. Güldüm, o anlayamazdı. Muhtemelen hayatı boyunca anlayamayacaktı. "
64,"Diziyi seyrederken sıklıkla bu ana döndüm. Defalarca sokakta korkmuşluğum, korkutulmuşluğum oldu benim de tüm kadınlar gibi. Fakat o geceki korkum için ortada somut bir sebep görünmüyor gibiydi. İşte canımı sıkan da buydu. Bu gereksiz korkunun aslında buz gibi yakan bir gerçek olması. Sokaklarda güvende değiliz. Güvende hissettirmesi gereken kapılar ardında bile güvende değiliz. Evlerde güvende değiliz. Kadınları koruması beklenen yasalar işletilmiyor, uygun cezalar verilmiyor. Nasıl güvende hissedebiliriz…"
65,"The Power, bu güvensizlik hissi için dünyanın farklı yerlerindeki kadınların nasıl hissettiğini güzel vurgulamış, hepimizin içten içe bildiği durumların yansımalarını görmek hem iyi bir hatırlatıcı hem de sarsıcı. “Bu güce sahip olduğumdan beri sokakta yürürken korkmuyorum, gece yürürken anahtarımın ucunu parmaklarımın ucunda tutmuyorum,” diyor karakterlerden biri. Dünyanın farklı yerlerinde bu korkunun ne kadar ağır bir korku olduğunu bilen kadınlar var. Dizi tabii ki kadınların böyle bir güce sahip olduklarında olanları işlerken bu güce neden ihtiyaç duyduklarını da işliyor. Kadınların bir güce sahip olması erkekleri çok korkutuyor. Ortadoğu’daki kadınların yaşadıkları, kadın tacirlerinin elinde tutsak edilen kadınlar, koruyucu anne baba yanında şiddet gören kadınlar, güçlü görünen ama gücüne rağmen bastırılan, susturulmaya çalışan kadınlar… "
66,"Maalesef artık yetişkin bir kadın olmam çocukken istediğim gibi bir güce ihtiyacımın olması gerçeğini değiştirmemiş. Dünyanın gerçeklerini, kadınların yaşadıklarını, her gün öldürülen kadınları düşündükçe keşke böyle bir gücümüz olsaydı dedim, kurgular gerçek ve tüm kadınları koruyabilecek gücümüz olsaydı keşke."
67,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
68,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
69,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
70,Yazar: Arzu Beste
71,"2023 seçimleri olarak da bilinen lunapark hızlı treninden indim. Başım ve dünya aynı hızda dönmeye devam ederken belki de biraz düşmemek için bana iyi gelen şeye yazmaya tutunuyorum. Belki sizin de tutunmak için bir şeye ihtiyacınız vardır ya da belki de hep birlikte yuvarlanarak hayatımıza devam ederiz, kim bilir? Aslında ben de birçoğumuz gibi buraya çok büyük umutlarla, heyecanlı bir bekleyişle ve çocuksu bir mutlulukla gelmiştim. Kapıda sıralar vardı, umutlu insanlar vardı, bazılarımızın yüzünde endişe ve korkunun izleri olsa da hızlı trenden ve kendimizden beklentilerimiz vardı. Aramızda ilk kez bu trene binecekler vardı ve ben onların da heyecanını paylaşıyordum. "
72,"Bekleyişin sonunda her şey gerçek gibi hissettirmeye başladı. Gökyüzüne yaklaşıp uzaklaştıkça manzaramız değişiyordu, şimdi bizden çok uzaklarda başka insanların hayatlarına da şahit oluyorduk. Tanıdık olmadığımız evler, insanlar ve sokakları da görecek kadar yerden yüksekteyken elimde olmadan başka hayatlarda yaşamanın tahayyülünü kuruyordum. Hızlı trende birçok kez kustum, çoğunlukla öfkemi, zaman zaman da hayal kırıklığımı. Yolculuk sonunda kalbimi yokladığımda kendini en çok belli eden duygu üzüntüydü."
73,"İnkar, öfke, pazarlık, depresyon ve kabullenme. Yasın evrelerinin önünden geçerken ışıklı yazılarını okuyordum. İnkar, atlı karınca gibi usul usul döndürüyordu başımızı. Öfke ise daha çok zihnimizin içinde oto-kontrolümüzü sağlamamızın güç olduğu ve bitevi birbirimize çarptığımız bir pistti. Pazarlık gondolu bir sağa bir sola salınırken üzerime depresyonun ağırlığı çökmüştü bile. İçimdeki o karanlık sürekli aynı soruyu soruyordu şimdi de. Mücadelemize ne olacak?"
74,"Mücadele. Mücadele. Mücadele. Medine döneminde inen 22 ayet. Tartışan kadın. Allah’ın şikayette bulunan kadının sözünü işitmesi. “Şüphesiz Allah hakkıyla işitendir, hakkıyla bilendir.” Sayıklamalarım dinip nefes aldığımda kalp atışlarım yavaşlamıştı. Ay hâlâ eskiydi ve ışığını göremiyordum gökyüzümde. Mücadelemiz. Mücadelemiz. Mücadelemiz. Ama artık o karanlık sese bir cevabım var sanırım. Mücadelemizi kırpıp kırpıp yıldız yapacağız. İçimizde sönmeye yüz tutan umudumuz, çocuksu neşemiz ve yolculuğa olan inancımız parlayacak gökyüzümüzde. Yeni ay, ilk dördün, dolunay, son dördün. Karanlık ve ışık olduğu sürece mücadelemiz yıldız olmaya devam edecek. Ve biz mücadelemizi ileriye dönüştüreceğiz. İleriye. Birlikte. Hep birlikte."
75,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
76,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
77,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
78,Yazar: Seda AkçayGörsel: Bu görsel DALL·E 2 yardımıyla oluşturulmuştur.
79,"Bugün iftara misafirlerimiz vardı. Bilen bilir; ev sahibinin birinci vazifesi gelen misafirlere hizmet etmek, yedirmek, içirmek ve en nihayetinde güzel güzel ağırlayıp uğurlamaktır. Hoş geldin, beş gittin faslından sonra herkesi yerli yerine, yani adamları masaya oturttuk. Bundan sonrasında beklediğimiz ezanın okunması ve orucun açılmasıdır. İki kere iki dört. Adamların yemini suyunu verip bir köşede orucumuzu açmayı hayal ettiğimiz sırada bir yerlerden bir sürü uğuldama yükseldi: "
80,Misafir 1: O çorbayı kime koydun?Misafir 2: Bizimki iftarda az yemek yiyor. Çorbayı çok koyma ona. “Karnım şişiyor sonra bir şey yiyemiyorum.” diyor.Misafir 1: Bizimki de çorba içmez. Sen onun tabağını kaldır.Misafir 3: İlk sigara içecek soğumasın çorbası.Misafir 2: Ooo bu çok olmuş. Birazını boşaltın bu pilavın yemez sonra.Misafir 1: Onun önüne niye ekmek koydunuz?Misafir 2: Sürahinin birini yakın koyun bir bardak daha alır.Misafir 3: Çay demlediniz mi? Biliyorsunuz ilk çay içiyor…Çayı demlediyseniz biriniz getirin de beklemesin şimdi.Misafir 1: Pilavın birazını boşalttın mı bakayım ben.Misafir 3: Şekersiz içiyor kaldırabilirsiniz şekeri.Misafir 1: Çok çorba koymuşsun yine…Valla çok yedi şimdi sahura kadar dolanacak evde.Misafir 3: Çay var mıydı çay? 
81, ***
82,"Anne: Yok estağfurullah ne zahmeti, aşkolsun. Adamlarınız nasıl yiyorsa söyleyin kızlar hemen hazırlasın. "
83,***
84,"Kız 1: Yok yok adamları bekletmeyelim, tabaklarını verelim bir an önce. Siz oturun, adamlarınız nasıl yemek yiyorsa listesini verin bana. İçeriye siparişleri yollayalım. Maksimum iki dakika içinde servise çıkar. "
85,***
86,"Anne:  İlahi sende! şaka yapıyorum tabi. Ay yok olur mu öyle şey, ne yaptık sanki? Yapıyor kızlar işte. İftar sofralarının tadı böyle çıkıyor. Kalabalıkla. Allah aşkına siz bir orucunuzu açın."
87,***
88,"Kız 1: Adamlara yemek verelim biz öyle otururuz. Bir şey olmaz ne olacak? Biz hazırlıyoruz işte. Siz yemeye devam edin. Su içtik mutfakta biz. Annem listeyi verdi bize.Kız 2: Lafı mı olur biz yapıyoruz. Geliyoruz şu çayı verelim. Adamlar bir doysun da. Onlar doymadan hiçbirimizin karnı doymuyor inanın. Sizinki bir tabak daha pilav istedi normal mi bu? Veriyorum o zaman. Yok yok ne zahmeti. Sizden ikinci bir emir gelmeden hareket etmek istemedik. Tamam tamam. Ben konuşmaya henüz çıkmadı sandım sizinki o yüzden.Kız 1: Evet, az önce duydum bir şeyler söylüyordu. Tam anlamadım ne dediğini ama yetişkin birisi konuşuyor gibiydi. Adamların keyfi yerinde. Diğerleri de çay istedi. Evet siyaset konuşuyorlar. Tatlıları verelim hemen. Şerbetli tatlı yaptık adamlar yer mi? Maalesef sütlü tatlı yapmadık. Ama siz yemez diyorsanız gidip alalım bir yerlerden. "
89,***
90,"Kız 2: Haklısınız şerbetli ağır olur şimdi adamlar otururken zorlanırlar. Fazladan sağa sola dönmek gerekir hiç lüzumu yokken. Düşünemedik. Ne olacak iki dakikada gider alırız bir şeyler.Kız 1: He gidelim mi? Çay suyu koyalım tekrar adamların pili bitti. Ay pardon çayı bitti. Kusura bakmayın gülesim geldi. Meyve götüreceğiz birazdan adamlara. Hayır babaanne çay içmek istemiyorlar artık, bir dur. Sen nereden çıktın şimdi allasın? Çay isteseler biz koyarız babaanne. Kaç kız var şurada. İsteseler duyarız zaten. Kalkıyormuşsunuz."
91,***
92,Anne: Ne güzel oldu görüşmüş olduk. Ramazan da olmasa kimsenin kimseyi göreceği yok. Evet evet. İnşallah geliriz. Estağfurullah ne zahmeti siz kusura bakmayın asıl iyi hizmet edemedik. Kızlar yaptılar bir şeyler işte.  
93,***
94,Anne: Olur olur. Hadi görüşürüz o zaman. Olur görüşürüz. Allaha Emanet olun. Yine gelin bak. İlla Ramazanı beklemeyin. Hadi. Tamam görüşürüz. Gördünüz mü bak ne güzel oldu işte. Herkes birbirini görmüş oldu. Yedik içtik sohbet ettik. Hadi hadi görüşürüz.
95,***
96,Kız 1: Çayı da demli verdik adama açık mı içiyordu acaba? Keşke sorsaydık. Eşi de bir şey demedi ki. O zaman çay konusunda bir kriteri yok adamın. Eve gittiğinde kadına patlamasa şimdi. İlahi kadın o kadar liste verdin kocanın çayı nasıl içtiğini söylemeyi mi unuttun? Neyse seneye söyle onu mutlaka bak. Sonra sıkıntı çıkmasın aman. Son sünneti mi kılıyordum vitri mi acaba? Orucumu açmış mıydım ben? En iyisi ben bir daha son sünneti kılayım sonra deliririm ay mutfağı toplarım… Ne zahmeti olur mu öyle şey…
97,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
98,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
99,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
100,Yazar: Ayşe ÇandırGörsel: Sabiha Çimen/ Magnum Photos
101,"İlk seyahat dergisi olma özelliğini taşıyan Holiday Magazine, İngilizce olarak yazılan ve yılda iki kez yayınlanan uluslararası bir yayın. Derginin 2023 yılı İlkbahar/Yaz sayısında ise İstanbul yer alıyor… Bana bu yazıyı yazdıran olaylar silsilesine buradan başlıyoruz."
102,"Hikâyenin Başı: Holiday MagazineHoliday’in İstanbul sayısının tanıtım yazısında ilk olarak, Türkiye ve Suriye’yi vuran 6 Şubat depremlerinden sonra duyulan derin üzüntü dile getiriliyor. Dergi, Ekim 2022’den beri üzerinde çalıştıkları İstanbul özel sayısından meydana gelen felaket sonrası bir süreliğine vazgeçmiş, ancak bir saygı duruşunda bulunmak istedikleri için yayınlama kararı almışlar.Derginin bu özel sayısında pek çok yazar, tasarımcı, sanatçı ve gazeteci kendi meşreplerince yüzyıllardır birbirinden farklı kültürleri, dinleri ve estetiği birbirine bağlayan İstanbul’u anlatmışlar. Tanıtım yazısında benim ilk dikkatimi çeken isim, aynı zamanda sayıda yer alan diğer sanatçılar arasında adını ve çalışmalarını daha önceden duyduğum tek isim fotoğraf sanatçısı Sabiha Çimen… Nisan 2022’de yazar Kaya Genç, Aperture Dergisi’nde, Çimen’in Hafız adlı fotokitabı üzerine bir yazı kaleme almıştı.[i] Aperture Dergisi üniversite yıllarında okul kütüphanesinde keşfettiğim, yeni sayı geldikçe de takip ettiğim New York temelli bir fotoğraf topluluğu dergisi… Gel zaman git zaman derginin sosyal medya hesaplarını da ilgiyle takip etmeye başladım. Böylelikle, Sabiha Çimen’in geldiği sosyokültürel arka plana ve çalışmalarına dair kısıtlı da olsa bilgi edinme imkânım olmuştu.Yavaş yavaş beni bu yazıyı yazmaya teşvik eden nedenlerin çekirdeğine iniyoruz, ancak kısaca Sabiha’nın (artık tanış olmuş sayılırız nasılsa Sabiha demek de bir beis görmüyorum😊) yaşam öyküsüne ve ödüllü fotokitabı Hafız’a kısaca değinmek iyi bir başlangıç noktası olacaktır.  Zira beni bilen bilir bilmeyen de bir dal mercimek sanır: Dağınık zihnim video oyunu Bounce gibi oradan oraya sıçraya sıçraya çalıştığı için şu an konudan konuya zıplamamak için kendimi zor tutuyorum"
103,"Hikâyenin Ortası: HafızSabiha, İstanbul’da doğup büyümüş. İstanbul Bilgi Üniversitesi’nde Uluslararası Ticaret ve Finansman bölümünden mezun olduktan sonra, Kültürel Çalışmalar programında yüksek lisansını tamamlamış, Magnum Photos üyesi bir fotoğraf sanatçısı. Magnum Photos, uluslararası saygınlığa sahip; New York, Tokyo, Paris ve Londra’da ofisleri bulunan bir fotoğraf ajansı. Sabiha’nın, 2022 yılında Red Hook Editions (Newyork temelli bir yayın topluluğu) tarafından yayınlanan ilk fotoğraf kitabı Hafız, Paris Photo–Aperture PhotoBook Ödüllerinde “İlk Fotoğraf Kitabı Ödülü”nün sahibi oldu.Hafız, fotoğraf sanatıyla Sabiha’nın yaşam öyküsünün kol kola yürüdüğü bir fotokitap olma özelliğini taşıyor. Sanki geri dönüp yürüdüğü yolları yeniden anlamlandırmış… Sabiha’nın kız Kuran kurslarında geçen yılları onu o kadar derinden etkilemiş olacak ki, yaklaşık çeyrek yüzyıl sonra, bu okullar onun ilk fotokitabına konu olmuş. Eh, pek tabii ben bu tüm bilgilere fotoğraf ile alakalı muhtelif mecralar[ii] ve Sabiha’nın kişisel internet sayfasında[iii] yer alan kısa biyografisini okuyarak ulaştım. Kimbilir, belki bir gün yüz yüze tanışıp, belki de imzalı kitabını bile edinirim (devir manifest devri lütfen…).Yine bu yazılardan okuduğum kadarıyla Hafız kitabının çıkış amacı, bir bakıma kız Kuran Kursu’na devam eden kadınlara, kendi adlarına konuşma alanı açmak… Nitekim, Sabiha, kız Kuran kursunu, ilk önceleri oraya devam eden öğrencileri kısıtlayan bir kurum olarak gördüğünü ifade ediyor.[iv] Fakat, daha sonra, bu kadar kadının bir arada olduğu canlı bir ortamı kendisi de bir özne olarak fotoğrafla anlama şiarıyla yola çıkıyor. Ben bu kanıya, Magnum Photos’un internet sitesinde yer alan yazıyı okuyarak varıyorum. Yazıda Sabiha ile yapılan bir söyleşiden alıntı paylaşılmış.[v] Sanatçı, Hafız ile yoğun Kuran eğitimine devam eden bu genç kızların bir yandan yaşadıklarını tasvir ederken bir yandan bireyselliklerini bulma yolculuklarını ve nasıl bir direniş mekanizmaları geliştirdiklerini anlamayı amaçladığını dile getiriyor.  Bu bağlamda, üç yıl boyunca Türkiye’nin beş farklı ilinde (Kars, Hatay, Malatya, Rize ve İstanbul) kız Kuran kursuna devam eden hafızlık öğrencilerini fotoğraflamış."
104,"Hikâyenin Sonu: İstanbul Neresi, İstanbul Kimin?Hikâye bu ya, bir başı, ortası olduğu gibi sonu da var. Nihayet bana bu yazıyı yazdıran olayların çekirdeğine geldik. Çünkü Sabiha Çimen’in ödül alması, saygın dergilerde çalışmalarının yer alması, Holiday Magazine’nin İstanbul özel sayısında onun fotokitabı Hafız’dan fotoğraflara yer vermesi kadar ses getirmedi.Sayı kapsamında, mart ayının sonunda Holiday Magazine resmi Instagram sayfasında[vi]  Sabiha’nın Hafız fotokitabından çalışmalar paylaşıldı. Fotoğraf, sosyal medya linçine tabi tutuldu. Hem de öyle sokaktaki biz fanilerce değil, kuşe kâğıdın parlak isimleri ve Türkiye’de dijital kültürün bizlerle tanıştırdığı ünlüler arka arkaya yorumlar paylaştılar. Demet Akalın’ın, bir Türk mutfak şövalyesi edasıyla, Instagram gönderilerinden birinde lahmacunu Ermeni pizzası etiketiyle paylaşan Kim Kardashian’a “Lahmacun made in Turkey baby” çıkışı gibi ya da gene Demet Akalın’ın gene Kim Kardashian’a, verdiği fotoğraf pozları yüzünden “You’r mum” ayarı çekmesi gibi, ama bu sefer kırık bir İngilizce ile değil; uzun uzun uğraşılarak yazılmış cümlelerle Sabiha’nın fotoğraflarının altını yorum bombardımanına tuttular.Tek tek okuduğum yorumların kesişim kümesi ise bir lunaparktaki oyuncaklarda eğlenen kız Kuran kursu öğrencilerinin fotoğraflandığı karenin İstanbul’u temsil etmediği yönündeydi.  Fotoğrafta, üç kız Kuran kursu öğrencisi bir lunapark treninin üzerindeler… Hepsi çarşaf ya da ferace giymiş. Lunapark treninde olmanın verdiği heyecanla olacak (ben öyle yordum) içlerinde ikisi elleriyle gözlerini kapatmış. Tam başlarının üzerinden bir uçak geçiyor, ama uçak bir başka lunapark oyuncağının bir unsuru mu onu kestiremiyorum. Daha sonra Sabiha’nın bu fotoğrafını gönderdiğim bir arkadaşım, lunaparkın Bakırköy’de yer alan bir eğlence merkezi olduğunu buluyor. "
105,"Dolayısıyla fotoğraftaki uçak Yeşilköy’e iniyor. Yazılan yorumların hepsini tek tek okuduğumda anladım ki, bu yorumları yapan kullanıcılar için fotoğrafta yer alan kadınlar, bir kız Kuran kursu’nun öğrencileri değil; şehrin sosyal dokusuna “halel getiren” Araplardı. Şehrin yanlış tasvir edildiğine, Sabiha’nın fotoğrafında gerçek İstanbul’un bu olmadığına yönelik tüm yazılanların ırkçılıktan sınıfçılığa yaslanan bir yanı da var. Fotoğrafta yer alan genç kızlar başörtülü olmasalardı da giyim kuşamlarından daha alt sınıfa mensup ailelerin çocukları olduğu ilk bakışta anlaşılsaydı benzer bir tepkiye maruz kalmaları muhtemeldi. Sabiha’nın, Florya’daki lunapark gibi bir eğlence merkezinde çektiği bu kareye yönelik yorumlar ile resmî tatillerde toplu ulaşımın ücretsiz olmasıyla çeperde yaşayan insanların şehrin keyfini* çıkarmak için bir avazda sayabileceğim cazibe merkezlerine ya da sahillere gelmelerine yönelik akut şikayetler çok da birbirinden farklı değil aslında.Tam 138 farklı yorum yapılmış Sabiha’nın fotoğrafı için…  Beğen beğendiğini… Yorum yapanların kimler olduğuna hızlıca baktığımızda ırkçı tona dair az çok bir fikir sahibi olmak mümkün. Bu insanlara göre Sabiha, adeta evde konuşulanı misafirlikte ağzından kaçıran çocuk gibi İstanbul’u ele güne yanlış gösteriyor. Hatta bunu bir adım daha ileriye götürüp derginin İstanbul sayısını alanları yahut derginin sayfasını takip eden bu denli ince beğenilere sahip insanları bir de estetikten mahrum bir görsele maruz bırakıyor. Örneğin yorumlar arasında bana göre en şenlikli olan, bu ince zevk meselesi üzerinden “şehrin ne tür bir kıyafete benzediğine” dair yazılanlar olmuştu. Bir kullanıcı, Sabiha’nın bu çalışması üzerinden şehrin gri bir eşofman altını andırdığını söylerken; bir başkası, bu tespitte bulunan kişiyi çalıştığı sektör sebebiyle toplumsal olarak akredite edilmiş bir otorite olarak görüyor. Fotoğraf üzerinden İstanbul’a dair yapılan tekstil metaforu ise yorumun fitilini ateşleyen insanların dergicilik sektöründe olmalarından ileri geliyor. Şehre dair kullanılan bu metafor ve “Bu fotoğraftaki gerçek İstanbul değil” serzenişleri, insanların paylaşım üzerinden neredeyse ufak çaplı ahlaki panik geçirdiğini düşündürttü. “Eyvah! Siyah başörtülü, feraceli, genç kızların olduğu bu kare mi İstanbul’umuzu temsil edecek?” Bu durumda insan sormadan duramıyor, Sabiha’ya yönelik bu linç neden Holiday Magazine’e sarkıyor? Ne bileyim ilk ödül aldığı vakit ya da linç ettikleri aynı çalışmalar, diğer saygın fotoğrafçılık dergilerinde yer aldığında Sabiha Çimen’in varlığından haberdar değiller miydi? Birçok arkadaşım Sabiha’nın adını bilmese de fotoğrafları anlattığımda “Aa tamam hatırladım” dediğine göre, belki de onlar da pekâlâ Sabiha’ya ve çalışmalarına dair bilgi sahibiydiler.Ama istediler ki Sabiha’nın çalışması İstanbul olmasın. Taşra olsun, onlardan uzak olsun, Doğu olsun, kent çeperi olsun, “Aa ne otantik” olsun belki ama burunlarının dibinde bitmesin. Florya’ya bir lunaparka gelmesin… Kendilerini daha çok mahallelerinde hissettikleri; nasıl yaşanır, ne nasıl beğenilir otoritesi Holiday Magazine gibi bir mecrada olmasın. Olursa da büyük bir hakkı yenilmişlik ve rahatsızlık hissiyle kötü yorumlar yaparak karşı çıksınlar.Gelelim bana… Düşünün, Sabiha’nın çalışmalarına Instagram’da yapılan bu ırkçılığı dile getirmek istediğimde, deplasmanda ya da başka mahalleden olma hissi beni o kadar yakalamış olacak ki; yazımı bir türlü tamamlayamadım aylarca… Mesela Sabiha’nın oryantalist bir tavırla yaklaştığını iddia eden insanlara yeterince “ayakları yere sağlam basan” argüman sunmak adına okulun kütüphanesinden fotoğraf sanatı ve İstanbul’a dair ne varsa torlayıp toplayıp eve getirmişim. Kitaplara uzunca zaman aynı zamanda yemek de yediğim çalışma masamda süründüler. Daha sonra şuna kani oldum, ortada açık bir şekilde yapılmış sınıfçılıktan beslenen bir ırkçılık ve Hafız fotokitabının içeriğinden ve çıkış noktasından bihaber olmalarına rağmen düpedüz bir karalama söz konusu. Belki de belagat lazım değildir bazı durumlarda, neticede kimse argüman eksikliğinden küt diye gitmiyor."
106,"* Burada, Asuman Suner’in Hong Kong– İstanbul: Şehri Şahsileştirmek başlıklı kitabında Engin Işın’a referansla bahsetmiş olduğu şehir ve keyif kavramsallaştırmasına değinmek isterim. Suner, kitabında şehrin keyfi kavramı ile içinde yaşadığımız şehre dair deneyimlediğimiz hazzın salt bireysel bir boyuta indirgenemeyeceğini, bu durumun aynı zamanda kamusal nitelikleri barındırdığının altını çizmiştir. Ona göre şehrin keyfi, bireyin kendisinin, farklı sosyokültürel arka planlara sahip insanlarla bir arada, eşitsizliklere karşın eğleniyor olma durumudur. Bu bağlamda Sabiha Çimen’in fotoğrafı da bir lunaparkta geçtiği için bu kavramı kullanmayı yerinde buldum."
107,[i] https://aperture.org/editorial/a-photographer-envisions-the-lives-and-dreams-of-turkish-girls/ ﻿ 
108,[ii] https://www.magnumphotos.com/newsroom/sabiha-cimen-wins-the-paris-photo-aperture-first-photobook-award/ 
109,"[iii] https://www.sabihacimen.com/about
"
110,"[iv] https://aperture.org/editorial/a-photographer-envisions-the-lives-and-dreams-of-turkish-girls/
"
111,"[v] https://www.magnumphotos.com/newsroom/sabiha-cimen-wins-the-paris-photo-aperture-first-photobook-award/
"
112,[vi] https://www.instagram.com/p/CqLZAAHon7V/ 
113,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
114,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
115,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
116,Konuk Yazar: duygusalyüklüGörsel: Tom Jur 
117,Boşandım ben. 
118,"Boşanmak istediğimi söyledim bir gün. Gerekçelerimi anlattım. Saygı ve sevgimin olmadığını ve kendisine hiçbir şekilde güvenmediğini söyledim. Zaten değerlerimizin çok farklı olduğu çok önceden ortaya çıkmıştı. İtiraf ettirmeye çalıştım aldattığını… olmadı. Ne kabul etti ne de reddetti. Öylece baktı. Namaz kıldığı için aklımın ucundan bile geçmezdi aldatma halbuki. O yüzden benim ilk huzursuzluklarım kadın çalışanlarıyla samimiyeti üzerineydi. Bunu ilk kez paylaştığımda verdiği tepkiler şunlardı: “Sen beni neyle itham ediyorsun?” “Ben böyle yaşayamam kalpten giderim,” “Biz nelerle uğraşıyoruz sen neler diyorsun?”"
119,Ülkeyi kurtarıyorlar çünkü…
120,"Aslında her şey ilk bebeğime hamileyken başlamıştı. Eşim benden uzaklaşıyordu git gide. E çocuktan dolayıydı bu, çocuktan sonra evlilik değişir… Kilolarımdan sandım. Kilolar gitti, yine bir değişiklik olmadı. Endişelerimi dile getirdim. Neler oluyor dedim. Yine bir şey değişmedi. Boşanmayı düşünemedim. İyi değildi ama “kötü bir şey” de yoktu ortada. "
121,"İkinci çocuğuma hamile olunca başladı kötülük. Suçlamalar, terslikler, soğukluklar… Buz gibi bir yalnızlık geldi oturdu. Değişebilirdim. Ben değişirsem ilişki de değişirdi. Bebek doğdu, her şey çok kötü oldu. Kötülüğe kötülük diyemedim. Çünkü dedim ki, ben hastayım galiba iyice delirdim. Düzelince geçer. Değişebilirim.. Lohusalık, suçlamalar, anksiyete…Ekonomik olarak eşime bağımlıydım, bir sene önce o izin verilmeyen psikolog randevularına artık başladım.  Geçmişi kapatırım dedim, bir ümitle düzelmeye odaklandım. Ama kötülük bitmiyordu. "
122,"Aslında ailemle arası iyi, saygılı–efendi-bir-adamdı. Ayda yılda bir, bir yere gidince telefonumdan aile grubuma fotoğraf çekip atardı çünkü. Evi süpürürdü mesela. Ben suçluydum. Psikolojiye gömüldüm iyice. Ben kaygılı bağlanan, o kaçıngan bağlanandı. Ondandı her şey. Yıllarca iyiye giden işi artık kötü gidiyordu. İşi, kendi, ben, evlilik… Her şey kötüydü. O sırada kelimeyi kullanmadan boşanmayı düşündü. Bence gerek yoktu, değişebilirdim ben. Tüm suç benimdi çünkü. Çocuklar yüzünden dedi ve kapattı konuyu. Ben bu arada epey değiştim. Tedavi işe yarıyordu. Ama saygılıefendibiradam asla değişmiyordu. Dilinde “geçecek” diye tutturmuştu farklı olarak, ama davranışları aynı kaldı. Değişmedi. İletişime kapalı birisiydi genel olarak. Soğuktu, az konuşurdu. O yüzden yıllarım onun davranışlarını anlamlandırmaya çalışmakla geçmişti. Evlilikte ters giden şeyleri de bu yüzden onun psikolojik arka planına bağlıyordum. Kendimce bir şeyleri keşfedip çözmeye çalışıyordum. Değişmeye direnmesiyle bıraktım hepsini. Yok bağlanma biçimi, pasif agresif olması, kalabalık ailede büyümüş olması falan… "
123,"Bıraktım hepsini. Yapıştığım adamdan ayrışmıştım. Ve sıra o duyguya geldi: nefret. Böylelikle kapattığım eski defterlere döndüm tekrar. Bir baktım, her şey ortada. Ben suçlu değilmişim. Açık bir şekilde ilişkiden çıkmış bir adamdı karşımdaki. Sağlığım gittikçe bozuluyordu, boşanmaya karar verdim, çokça ağladım."
124,"Avukat tuttum. O sırada olan biteni hem psikoloğa hem avukata hem de yakınlarıma anlatmak çok yorucuydu. Zor zamanlardı. Bunlar önemli değil, annem ve babam destek olmadı. Annem ve babam destek olmadı. Babam için boşanmak şeytan işiydi. Anladığım kadarıyla annem için ise başarısızlıktı. Boşanmak istemediğini söyleyen saygılıefendibiradam, üst düzey bürokratımız, onların dizinin dibinden ayrılmadı. Beni çeşitli şeylerle korkuttular, tehdit ettiler, bağırdılar. Babam, “Sen kütüphanene gitmeye devam et” dedi. Annem kitaplıktan hep okuduğu kitapları çıkardı ve bir şeyler okudu…"
125,"Ben, rahatça büyümüş bir kız çocuğu, kocasının darlamadığı, bu yüzden kendini özgür hisseden bir kadın olarak bir anda patriyarkanın ortasında buluverdim kendimi. Babam, “Bu benim oğlum” diyordu. İşte o an gözümün önünden geçti tüm “boşanmak istediği kocası tarafından…” haberleri. Fiziksel şiddete hiç uğramamıştım ama demek böyle oluyordu… Benim maruz kaldığım yıldırma da kolay yutulur cinsten değildi…  Halden anlayan bir iki arkadaş cesaretimden ötürü tebrik etti. Bir dost da borç verdi. Dik durdum. Avukatıma beni sevdiğini söyleyen, ama evde herhangi bir girişimde bulunmayan, gün dolduran adamın günleri bitti, boşandık. Anlaşmalı… Kurtuldum, yıllar süren manipülasyondan ve yalandan kurtuldum… Duruşmaya üç gün kala benim yanımda durmaya karar veren babam artık saygılıefendibiradam’ın düşmanıydı. O ise beni, kendisini kandırmakla suçluyordu, yeni kurgusunda ise artık kayınpeder de kandırmanın içindeydi. Ve yine saygılıefendibiradam boşanmaya “direndiği” için tüm yüklerden ariydi. Boşanmanın çocuklara karşı olan duygusal yükü bana aitti. Kabul. Benim için, dolayısıyla onlar için de en iyisinin bu olduğuna inanıyorum. Bismillah…"
126,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
127,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
128,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
129,Yazar: Rümeysa ÇamdereliGörsel: Bu görsel DALL·E 2 yardımıyla oluşturulmuştur.
130,"Geçen gün oğlumla bir
bisiklet macerasına karar verdik. Üsküdar-Harem arasında bisiklet süreriz diye
hayal kurduk ama meğer inşaat varmış. İnşaat yokken de insandan geçilmeyen
bisiklet yolu iyice korkunç bir hal almış ve biz ellerimizde bisikletler tıpış
tıpış bir süre gidip yine tıpış tıpış geri döndük. Oğlum “Bugün benim hayatımın
en kötü günlerinden biri anne,” dedi. Ben de “Olur mu, bak bir şeyler öğrendik.
Mesela bu yolun bu kadar kalabalık ve inşaatlı olduğunu öğrendik, bir daha
gelmeyeceğiz. Bu iyi bir şey,” dedim. O da “Anne beni bebek sözleriyle
kandıramazsın,” dedi. Bir an duraladım. Onun “bebek sözleri” dediği
şeyler benim kendime her gün, hayata tutunmak için söylediğim sözlerdi."
131,"Hayır değişecek. Her şey
bir kerede değişecek. Bundan da çıkacağız… Oğlum bana hatırlattı: “Anne neden
öyle diyorsun, ama bu da hayatın bir parçası. Bazen kötü günler de olacak.”
Evet bazen kötü günler de olacak ve onların yasını tutmaya, içimizde yaşamaya
vakit bırakmaya ihtiyacımız var."
132,"Seçimlerin ilk turundan
sonra muhalif bir aktivist olarak yaşadığım kalp kırıklığı cidden
anlatılabileceğin çok üzerinde. Hem kişisel olarak hem çalıştığım kurumlarla ilgili
hem onlarca insanla ve kadınlarla ilgili çok ama çok kaygılıyım. Ve bu kötü bir
şey. Kötüyü görmek, hissetmek için de bir vakte ihtiyacım var. Bunu yapmadan
yeniden umutlanmaya çalışmak, bu kötüdeki “iyiyi” görmeye çalışmak her
seferinde beni daha da umutlandırıp yine daha büyük hayal kırıklıklarıyla baş
başa bırakıyor."
133,"O yüzden iyi olma
halimizin devamı için: Şu an çok kötü bir şey yaşıyoruz muhalefetteki insanlar
olarak. Bunu kabul edelim. Burada, bu mücadelede kalmayı tercih etmek konusunda
bir alanımız var her zaman. Ama hala mücadeleyi tercih edeceksek bu kötülüğün
içerisinden yola çıktığımızı görmemiz gerekiyor. Sonra yine alışkın
olduklarımızla devam edeceğiz."
134,"Bir yandan da her şey daha bitmedi. Hızlıca olsun istiyoruz istediğimiz her şey. Çok çocuksu ve çok güzel bir hissi hâlâ içimizde büyütebiliyor olmamız bile beni mutlu ediyor. Ama olmuyor işte. Ne hayatlarımızdaki küçük mücadelelerimiz ne de bu büyük mücadele öyle “bebek sözleri” gibi bir anda değişmeyecek. Her şey bir kerede iyileşmeyecek. Öyle emek emek mücadeleyle inşa edilecek. İlk olarak önümüzdeki ikinci tura emek vermekle ilgili, sonrasında da tüm sonuçları kucaklayarak bizi şimdi daha da zorlu bir mücadele bekliyor. İçimizdeki yası görerek, kabul ederek yeni günlerde, kendimizi toparlayabildiğimiz yerden yola nasıl devam edeceğiz? Tavsiyelere açığım. Benim kendi yöntemim hayatın normal akışına dönmesi için elimden geleni yapmak. Bilgisayarımı açıp bu yazıyı yazmak da bir ilk adım. Siz neler yapıyorsunuz ya da yapabilirsiniz? Paylaşsak ve birbirimizle dayanışsak mı?"
135,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
136,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
137,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
138,Yazar: Sıla Türköne
139,"Aynaya bakınca fark ediyorum dağılan saçlarımı, bölük pörçük uykularımın gözaltlarıma yerleştirdiği simsiyah gölgeleri ve gözümün kenarında kalmış çapağı. Acaba yüzümü yıkadım mı? Saat kaç oldu? Ekmek var mıydı evde? Kaç kere ağladı uyandığından beri… uyandığımdan beri… uyandığımızdan beri. Kaç kere uyandım, uyuduğumuzdan beri? Dişimi fırçaladım mı? O tekrar uyanmadan bir şeyler atıştırabilir miyim? Bulaşıklar birikmiş önceki günden. Önce bardaklar, bir, iki, üç ve booom, ağladı. Altı aylık bir sabah rutini. "
140,"Kendinizle ilgili her şeyin önüne geçen, bakım verme ve alma döngüsünü her an sorguladığınız, “Ben bu işin neresindeyim, benim ihtiyacım ne?” diye bile soramadığınız bir rutin. Artık yapamadıklarınızla dolayısıyla yapmak zorunda olduklarınızla her karşılaşmada bir anlamda dibe vurduğunuz ve sizi dipten çıkaracak bir yardım eline muhtaç olduğunuz; ama bunu kelimelere dökecek enerjinizin bile olmadığı, kendinizi, daha önce kim olduğunuzu unutmadan sürdüremeyeceğiniz bir yerden sesleniyorum sizlere: Evet burası annelik denilen o durak. Buraya nasıl geldik, buradan sonra rotamız nerelere götürecek bizi, bilmiyoruz ama “annelik” denilen her neyse onu baştan yazmaya niyetliyim kendi adıma. Başka türlüsünün benim deneyimimde yeri yok. O zaman başlayalım."
141,"“Kadın doğulmaz, kadın olunur,” şiarındaki kadının yerine herhangi bir “olma” durumunu veya halini koyabiliriz. Bu yazı özelinde ben bunu “Anne doğulmaz, anne olunur,” diye değiştireceğim. Nedir bu annelik diye yaşadığımız, anlattığımız, “yaşadığımızı” zannettiğimiz şey? Annelik duygusu diyebilir miyiz mesela? Doğuştan kadın cinsinin sahip olduğu bir duygu ve dolayısıyla erkeklerin doğasında hiçbir karşılığı olmayan bir duygu mu annelik? Yoksa Beauvoir’un altını çizdiği kadınlık “durum”larından biri mi? Beauvoir’un “oluş/ becoming” dediği ve henüz adının “toplumsal cinsiyet” olarak koyulmadığı o yıllardan sonra, Butler’ın “performativity” diyerek tanımladığı cinsiyet durumlarından biri ve dolayısıyla her deneyimi kendine has kılan bir durum olarak ele alalım anneliği. Alalım çünkü tam da bu sorularla cebelleşirken doktora dersim için yaptığım okumaların birinden şöyle sesleniyor Butler bana, “Annelik duygularını doğuştan gelen bir gereklilik olarak yorumlamak aslında onun bir seçim olarak sunulmasını gizleme tutkusunu ifşa eder. Eğer annelik bir seçenek olursa, başka neler mümkün olabilir?” diyor ve ekliyor[1], “Bu soruyu sormak bir anlamda bütün o kaskatı sınırları olan toplumsal durakları ve yerleri terk etme, toplumsal yaptırımları kaybetme ihtimaliyle baş dönmesi ve dehşete neden oluyor.” Ve alın size tutarsız bir “icat” olarak annelik diyor. Bu tutarsızlık bizim annelik anlatımızda sürekli kendini gösteriyor. Kutsallık atfedilerek göklere çıkarılan anneler, kadınlığın zorunlu ve doğal bir sonucu olduğu dayatmasıyla bütün bu yolculuk boyunca yalnız kalmaya mahkûm ediliyor. O zaman nedir benim anneliği hür irademle seçmemin anlamı?"
142,"Annelik Sevgisi[2] adlı kitabında Elizabeth Badinter, farklı dönemlerindeki annelik temsillerini tartışmaya açıyor. Tarihsel anlamda dönüşen, değişen bir durum olarak anneliğin veya annelik sevgisinin doğal olanla iç içe sunulan anlatısına karşı çıkıyor. Yani açıkça anneliğin ya da annelik sevgisinin, Butler’a selam çakarcasına insan ve daha çok erkek eliyle nasıl icat edildiğini aktarıyor. Bebek ölümlerindeki oranın oldukça fazla olduğu 18. yüzyılın başlarında anneler bebekleri bir yaşına gelene kadar onlarla bağ kurmamak adına emzirmekten kaçınıyorlar ve herhangi bir sınıf ayrımı olmaksızın doğumun hemen arkasından yenidoğanı bir süt anneye bırakıyorlar, ya da “terk ediyorlar”. Dolayısıyla ölümlerindeki mesuliyeti de omuzlarından atıyorlar. Süt annede kaybettikleri bebeklerinin arkasından kolayca “Huzura erdi,” diyebiliyorlar. Ve hatta bazı “cani” anneler bebeklerinin cesetlerini kendi elleriyle bir nehre bırakabiliyorlar. Bağ kurmanın yanı sıra aynı dönemde kocalarının ‘süt akan göğüsleri’ itici bulmaları sebebiyle cinsel hayatlarına sahip çıkmak için emzirmeyi reddedenler olduğunu da eklemiş olayım. Aynı yüzyılın sonlarında süt annenin bebeğin bakımında “asıl” anneden yetersiz kaldığı, bebek ölümlerinin bu sebeple hız kesmeden devam ettiği iddiasıyla, Rousseau’nun başını çektiği -şaşırdık mı, tabii ki hayır- adına da Jean-Jacque usulü denilen bir “doğal annelik” türküsü söylenmeye başlıyor. Sen kimsin be adam? Bu usulün ilk aşamasında anneler “içgüdülerine” sahip çıkarak bebeklerini yaşatmak üzere göreve çağırılıyor. İkinci aşamada annelerin içgüdüleri yetersiz kalmış olacak ki, doktorlar devreye sokuluyor derken bugün bizim dışımızda annelik adına herkesin konuştuğu o günlere varıyoruz. Ve hep birlikte soruyoruz siz kimsiniz be adamlar?"
143,"Annelik sevgisinin, annedeki narsisizmi okşayan tarafına işaret ederken de annenin çocukları arasındaki cinsiyete ya da karaktere göre değişen sevgi hiyerarşisine referans veriyor Badinter ve bir can sıkıcı soru da o soruyor, “Sevgi doğal, dolayısıyla kendiliğindense nasıl oluyor da birine diğerinden daha fazla verilebiliyor? Bu çocuğu toplumsal açıdan bize getirdikleri ve bizdeki narsisizmi okşadığı için sevdiğimizi itiraf etmek değil midir?” Bu soru beraberinde neler getiriyor olabilir peki, annesi olarak bebeğimi boğasım geldiği o anda yaşadığım öfke nöbetinin gerçek nesnesi kim mesela? Bebeğin durmak bilmeyen ağlaması mı? “Niye susmuyor bu çocuk?” sorusunun cevabını bulamayan ben mi? Yoksa bizi bu öfke anına götüren süreçte etrafımızda olmayan herkes mi? Bebeği ya da çocuğu anneye doğal olarak bağımlı kılan her anlatının sonu işte bu öfke nöbetlerine çıkıyor. "
144,"Bu seneki 8 Mart’ta düzenlenen bir konferansta kapıya en yakın köşede, ayakta bebeğimi uyutmaya çalıştığım bir anda, Hidayet Şefkatli Tuksal’ın annelikten söz ederken “Yeri geliyor bebeklerini boğmak istiyorlar,” demesi üzerine irkildim. Altı ay boyunca belirli aralıklarla beni dürten bu duygunun böyle kalabalık bir yerde yüksek sesle dile getirilmesi beni yaşadığım bu duyguyla barıştıracak bir hamleydi ki soru cevap kısmında mikrofonu eline alıp “Hidayet hocanın annelikle ilgili söyledikleri bizleri mutmain etmedi,” diyen 18. yüzyılın sonlarından kalma bir Rousseau kalıntısı bir adamın sözleri iliklerime kadar işledi, hafifçe titreyip kendime geldim. Bu duyguyla barışmaya ihtiyacı olan ben değildim, kendi icatlarını bize dayatıp oturdukları yerden her an mutmain edilmeyi bekleyen yüzyıllardır varlığından hiçbir şey kaybetmeyen bu yaratıklardı."
145,"O zaman hep birlikte yazalım annelik türkümüzü, Sertap Erener’in yolun başı olarak gösterdiği yerden; “Biz haylaz rüzgarlar önünde şimdi, “anneliğin” yükünü attık omuzumuzdan. Siz sandığımız şey belki bizim yüreğimizmiş. İyi ki dönmüşüz ve dönmeliymişiz yolun başından.”"
146,"Dipnot:
Bu yazı 23.03.2022 tarihinde yazılmış olup yazıda geçen kişi ve kurumlar
tamamen gerçek hayattan alınmıştır. Üzerinden geçen zamanı da göz önünde
bulundurarak bir kez daha bağıra bağıra söyleyeyim “İyi ki dönmüşüm yolun
başından.”"
147,"[1] Butler, Judith (1986) “Sex and Gender in Simone de Beauvoir’s Second
Sex,” Yale French Studies, No. 72, Simone de Beauvoir: Witness to a Century
(1986), pp. 35- 49 "
148,"[2] Elisabeth Badinter (1992), Annelik Sevgisi:
17. Yy’dan Günümüze Bir Duygunun Tarihi. "
149,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
150,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
151,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
152,Yazar: Feyza AkınerdemGörsel: Çemberimde Gül Oya dizisi 
153,"Tek tek hatırladık. İnadına unutmadık. Geçmişin tüm acılarını boynuma astığım bir çember kapatmıştı (Çemberimde Gül Oya, Final bölümü). "
154,"Hayatımızın son 20 senesinin kesik film şeritleri halinde gözümüzün önünden geçtiği günler yaşıyoruz. Sahi ne yaşadık biz? Bunun hikayesi anlatılabilir mi? Yazsak roman, oynasak dizi olur mu? Belki de zaten oynanmıştır? "
155,"Bu hikâye İstanbullu okumuş kızın Anadolu’da bir konağa gelin gitmesiyle mi başlamıştı? Yoksa imkânsız bir aşkla, berdelle ya da İkinci Bahar‘ını arayan Türkan Şoray ve Şener Şen’le, aldatan kocasından kurtulmaya çalışırken yeni bir aşkla karşılaşan Aliye’yle mi? Bütün bu dizilerde sevenlerin kavuşmasını, kötülerin cezalandırılmasını, iyilerin ödüllendirilmesini, yalnızların aşkı bulmasını, çocukların mutlu olmasını, geleneklerin hafiften törpülenmesini, duyguların coşmasını beğeniyle izledik. Sonra darbelerden darbelere koşan Hatırla Sevgili’nin sonunda, kırda kurulan uzun sofrada herkesin birbiriyle tanışık, barışık, mutlu olmasını… Hayatta mümkün gözükmeyenin baharın sonunda yayınlanacak final bölümünde mümkün olmasını bekledik. "
156,"İşte bu bekleme ve beklediğinin sürekli ertelenmesi, tam da dizi izlemenin keyfinin yattığı yer… Bahsettiğim türden melodramlar, izleyiciye açıkça taraf tutturur ve hepimiz iyinin tarafında olduğumuzu varsayarız. Melodramın sağlayacağı adalet içimizi rahatlatsın diye bekleriz. “Kötü adam” bu yüzden çekilir hale gelir. Geride bırakmak istediğimiz her şeyi ona yükleriz. Aldatan erkeğe beddua eder, kötü adamı oynayan oyuncuyu sokakta görünce lanetleriz. Bizler, izleyiciler, iyilerizdir. Kime ve neye göre diye sormayız. Ortak hedefimize doğru ilerleriz. Bu hedefin dışında kalanları ise, nasıl diyelim, pek görmeyiz. "
157,"Fakat sonra bir şey oldu. 2010’lardan sonraydı sanırım. Dizilerin rengi değişti. Türkiye’nin de atmosferi… Ters köşeler, aldatmacalar, geri/ileri gidişler hem siyasette hem senaryolarda baş döndürürken melodramatik bir adaleti hayal etmek zorlaşmaya başladı[1]. Merhamet dizisi mesela. Finalinde, tam da iyiler kazandı derken, merhametin de adaletin de nasıl imkansızlaştığını izlemiştik. Usta senarist Mahinur Ergun boşuna böyle final yazmazdı ya. Biz bu dönemde dizilerde adaletin nasıl yerini bulduğunu değil, adaletin ne olduğunu sorgulamaya başladık. Zira artık iyiyle kötüyü ne belirler, bunu tartışmaya açıyordu diziler. Adaleti tesis etmek için yasalar çiğnenir mi (Karadayı)? İntikam adaleti tesis eder mi (Ezel)? Aşka giden yolda suça karışmak mübah mıdır (Poyraz Karayel)? "
158,"Bundan sonrası yokuş aşağı… Bir yandan Game of Thrones gibi diziler dünyayı kasıp kavururken diğer yanda kötülerin giderek sempati kazandığı, iyilerin sürekli dersini aldığı, artık umut etmenin imkansızlaştığı karanlık hikayelere, yani Çukur’a düştük tabiri caizse. Artık seçeneklerimiz yok, sadece hayatta kalmayı becermeliyiz. Zorunluluklarımız ve kısıtlarımız var. Sevdiklerimiz yalancı. Kötüler ensemizde. İyiler güçsüz. Lakin içimizde iflah olmaz bir “izleyici” var. Pervaneler gibi mutlu olmak için sona koşup finalde yanıp kavruluyoruz. Ters köşelerden yorulduk, mutlu sona hasret kaldık. "
159,"Üstelik daimi bir psikolojik şiddet halinde yaşıyoruz. Aldatılan kadın aldatılmayı kabullenip susmadığı için Sadakatsiz kocası tarafından defalarca suçlanıyor. Psikoloji dizilerinde bile kurban hatalı çıkıyor. Şiddet gösteren erkeği seçen, şiddete uğrayan kadınmış mesela. Ne yapsak suçlusu biziz yani. Hastalansak maske takmamışız. Çocuğu iyi bir okula göndermediğimiz için başarılı olamamış. Doğru mesleği seçmemiş işsiz kalmışız. Doğru diziye başlamamışız yayından kalkmış. Sürekli azarlanıyoruz. Birileri bağırıyor: “Bunlar” diyor; “Kindar…” diyor; “Sürtük…” diyor; “Bre ahlaksız, bre adi…” Bir yandan gaslighting, diğer yandan love–bombing… Her şeyin iyisi bizde… Işıltılı ekonomi, pırıltılı havaalanı, ver mehteri, Diriliş Ertuğrul… Dünya bizi kıskanıyor."
160,"Sonrası? Sonrası Sıcak Kafa. Kıyamet ve sonrası… Salgın ve kurtulanlar… Zombi saldırısı ve kaçanlar… Yıkım ve sağ kalanlar… Son beş seneyi yaşamadık gibi, dedim geçen gün bir arkadaşıma. Sanki bu sefer boş mezara yatıp bekleyen Muhteşem Yüzyıl’daki Süleyman değil de izleyiciydi. Üstelik bizimki büyük bir zaferin kibrini törpülemek için değil; korkudan, yorgunluktan, öfkeden, bezginlikten dolayı. Artık iyilerin gelmesini bekleyecek takatimiz kalmamış. Ölememişiz ama yaşamamışız da. "
161,"Yorulmadık mı? Yorulduk. İçimizdeki o mutlu son isteyen izleyici vazgeçti mi? Tam vazgeçiyordu ki, hiçbir şey olmadıysa da bir şey oldu. Bir sakinlik çöktü üzerimize. Bağıran çağıran değil; ikna eden bir ses geldi. Düşman değiliz. Kötü değiliz. Nursema dara düşünce o bir türlü sevemediği Doğa’yı arıyor. Alev kapısını açıyor, “Daha iyi olacaksın” diyor. Daha iyi olacağımıza inanıveriyoruz. Yaralarımız tam iyileşmese de, ayağa kalkıyoruz. Korkulu bir umut. Sakin bir güç. Derin bir nefes… "
162,Bu bahar mutlu bir sezon finali gelir mi? 
163,"[1] Akınerdem&Sirman (2018) Türkiye’nin Atmosferi ve
Yerli Diziler Üzerine bir Diyalog. 60pages.com"
164,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
165,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
166,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
167,Yazar: Burcu Kalpaklıoğlu
168,Görsel: Beach Flags isimli animasyondan alınmıştır.
169,"“Fetvayla Yol Göstermek[i]” ten elime cüzi bir miktarda para geçti. Yıllardır emek veriyorum, yazdığım bir şeyden ilk defa para kazanmış oldum. Her para birbirinin aynısı değil malum, farklı paralara farklı anlamlar yüklüyoruz. Parayı nereye harcadığımız da onu nereden aldığımızdan bağımsız değil. Hal böyleyken, bu telif parasını yemeğe harcayamazdım ve bilin bakalım onunla ne yaptım? Hayır, “tecrübe” satın almadım, kendime bildiğiniz altın bir zincir bilezik ve halka küpe aldım. Derler ya oku da altın bileziğin olsun, o kadar okudum, bir para kazandıran mesleğim olamadı, bari literal olarak bir altın bileziğim olsun dedim (Bir de bozdurursam ne kadar değer kaybeder diye sormayı da ihmal etmedim)."
170,"Bir süredir Feyza Akınerdem ile orada burada altın aktivizmi yapıyor, evlenecek kızlara “Altın iste, mehir iste,” diyor; eğitimli genç kadınları şaşkına çeviriyoruz. Bendeki bu altın savunuculuğu evlilik ve boşanma ekonomisiyle ilgili yaptığım doktoranın sahasıyla başladı. Altın ve mehir istemenin ayıp olduğunu düşünen, ömür boyu sürecek evlilik hayalleri kuran, ne de olsa onun parası benim de param diyerek yola çıkan kadınların kazın ayağının öyle olmadığını fark etmelerinin hikâyelerini dinledim bolca. Eşit bir hayat yaşadığımız fantezisini taşıyan ve “Neden o erkek diye bana versin ki? İkimiz de çalışıyoruz” diyen kadınların iyimser senaryolarını ekonomik ve türlü şiddet biçimlerinin takip ettiği hikâyeler… Hikâyelerde bazılarının çalışmasına izin verilmez iken, bazılarının maaş kartlarına el konuluyor, bazıları ise kocalarının tam olarak kime olduğunu bile bilmediği borçlarını üstleniyor. Düğün altınlarına kocalar veya kocanın ailesi tarafından el konuluyor, bazı kadınlar ise altınların veya kazanılan paranın hiçbir zaman nereye gittiğini bilmediklerini söylüyorlar. Boşanmada da, malum, çekişmeli boşanmaya gitmemek için bütün ekonomik haklarından feragat ediyor kadınlar. En baştaki güven duygusu hayal kırıklıklarına evriliyor ve kadınlar yıllar içinde peyderpey mülksüzleştirilerek[ii] “bir altın yüzüğü bile kalmadan”, beş parasız boşanıyorlar. Çok tanıdık değil mi? Hâsılı, aynı çatıyı paylaşan insanların zorunlu olarak aynı sınıfa mensup olduğu varsayımının bir mitten ibaret olduğunu her koşulda akılda tutmak gerek. Mor Çatı’nın şiddet araştırmasında[iii] bir görüşmecinin bir ifadesi bizi çarparak açıklıyor bunu: “Ben hep fakirdim, ama o hep zengindi.”"
171,"Hepimiz biliriz, özellikle annelerimiz yaşındaki kadınların hayatlarında ise altın bu eşitsizliklerle örülü dünyada büyük bir aktör, oradan oraya dolaşıma girerek kadınları inanılmaz güçlendiren bir ekonomik güvence… Düğün altınlarından kocaya kaptırılmayanları saklanan, sonrasında kocadan alınan pazar parasından ya da parça başı çalışarak kazanılan paradan kenara konarak biriktirilen, kocadan gizli tutularak özenle saklanan, sayesinde çocuk okutulan, çeyiz düzülen, evlendirilen, ev alınan, “piko makinesi” alarak iş sahibi olunan, pazarlık unsuru haline getirilerek kadınların alanını genişleten, zor gün dostu, bir tür bir hayatta kalma mekanizması altın… Ekonomik değerinin yanı sıra kız çocuğuna, geline hatıra olarak aktarılan; mezuniyette, evlilikte, yıl dönümlerinde, çocuk doğurduktan sonra hediye edilerek hayattaki geçiş dönemlerini işaretleyen, böylece akraba ve evlilik ilişkilerini hem sergileyen hem de yeniden kuran, kadınları süslerken aynı zamanda kıymetlenen, muhteşem üretkenlikte bir şey altın… "
172,"Özetle, sevgili güçlü kadınlar, eşitlik
talebini bırakmadan, eşitsiz bir dünyada yaşadığımızı da unutmayalım, altına
burun kıvırmayalım. Çünkü altın candır, kadının güvencesidir, aynı zamanda
pırıl pırıl güzelliktedir. Ayıp değildir,
yazık değildir. Bir arkadaşımın bu yazıyı
okuduktan sonra dediği gibi: “Altınlar da, elmaslar da, kripto da, coinler de, anamızın ak
sütü gibi helal!”"
173,"[i] Kalpaklıoğlu, Burcu. 2023. Fetvayla Yol Göstermek, İletişim Yayınları: İstanbul. https://iletisim.com.tr/kitap/fetvayla-yol-gostermek/10300 "
174,"[ii] Fatma Özkaya’nın Reçel’deki Mülksüzler yazısı, yazarın kendi miras paylaşımı tecrübeleri üzerinden söz konusu mülksüzleştirmeyi ve onun nesiller arasında nasıl derinleştiğini çok iyi bir şekilde gözler önüne seriyor. http://recel-blog.com/mulksuzler/  "
175,"[iii] Akınerdem, Feyza ve Sirman, Nükhet. 2021. Kadına Yönelik Şiddet:Kadınların Deneyimleri, Kurumlar ve Mecralar, Mor Çatı Kadın Sığınağı Vakfı, s.18.  https://www.raporlar.org/wp-content/uploads/2021/09/kadina-yonelik-siddet-morcati-dissensus.pdf"
176,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
177,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
178,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
179,Yazar: Rümeysa Çamdereli
180,"14 Mayıs günü, seçim günü,
acayip bir şey yaşayacağız hep birlikte. Bir süredir en baskın hissim: “Uyusam
ve 15 Mayıs sabahı uyansam!” Yaşanan ve yaşanacak olan her şeyle ilgili
inanılmaz bir huzursuzluk ve gerginlik hissediyorum. Her an kötü bir şeyler olacak,
birilerinin canı yanacak ya da “söz verenler,” “pot kıracak” ve
bizlerin canı yanacak diye diken üstündeyim. Bu yazıda da bu huzursuzluk ve
gerginlikte ortaklaştığımız kadınlara, ortak bir sağalma alanı olur mu acaba
diye yazıyorum."
181,"Yukarıda bahsettiğim
gerginlik ve huzursuzluğun altında asıl bir de “bu son seçimimiz” hissi
var. Toplam on altı senedir oy kullanabiliyorum. On altı senede denk gelen tüm
seçimlerde bir şekilde oy kullandım ama hiçbir seçimde bu kadar kritik bir
eşikte olduğumuzu hissetmemiştim. Tüm seçim süreçleri kritik muhakkak, bir
sonraki dört sene kendi şehrimizde ya da ülkede neler yaşadığımızı belirliyoruz
ama bu sefer tamamen farklı. Bu seçim ya bir şeyler değişecek ve yeni bir
mücadele başlayacak ya da yıllardır her geçen gün bizi daha fazla boğan
mücadelemize bir şekilde devam etmenin yolunu bulacağız. Yani bu seçimin
sloganı olsa olsa geçen gün arkadaşımın hatırlattığı Brezilya’daki yakın dönem seçim
sloganlarına benzer bir şekilde “Cennete ulaşmak değil, cehennemin kapılarını
kapamak,” olurdu. Bu kapının ardında cennet yok belki ama cehennemden
kurtulmaya da çok ihtiyaç var."
182,"Bizleri son dönemde bu
kadar çaresizliğe iten süreci sadece son yirmi seneyle sınırlandırmayacak bir
hafızaya sahibim. Çok daha uzun zamandır, her gün yeni bir dehşete gözlerimizi
açıyoruz. Arkadaşlarımız parmaklıklar ardında kendini buluyor, kendi
güvenliğimizden ve dolayısıyla çocuklarımızın güvenliğinden endişe duyuyoruz ve
daha nicesi. Ama artık bu aklın değişmesi, mağduriyetlerden beslenen ve sadece
karşısındakini ezerek kendisini var eden bir iktidar mantığından kurtulmamız
gerekiyor. Yirmi yıl önce bu iktidar mantığından dolayı zorluklar çeken bir
grubun, aynısını başkalarına ve hatta kendi çocuklarına yaptığı, hatta daha
beterini yaptığı ve artık “pes” dedirttiği bir zaman çok daraltıyor içimizi
belki, ama yeni bir değişim sürecinin de habercisi (İnşallah!) gibi. Tüm bu
değişim sürecinin başını mazlumdan zalime büyük dönüşümüyle, “Müslüman”
kardeşlerimin çekmiş olması gönlümde bir yara, ama artık daha kolay
söyleyebiliyorum: “Lekum dînukum veliye dîn(i)” (Sizin dininiz size, benim
dinim banadır.)"
183,"Bu cehennemin son
bulmasından başka hiçbir şeyi talep edemeyecek kadar sıkışmış hissettiğim bu
zamanda, bir yandan da geleceklerin kaygısına düşen bir ben değilim sanıyorum,
görüyorum. Tam da bu noktada kalan enerjimle vaatlerin takipçisi olmaktan, “ensenizdeyiz”
demekten başka bir yol göremiyorum. Bir sürü söz veriliyor bize şu an, her
seçimde olduğu gibi. Zira artık o sözlerin tutulduğunu görmeye her zamankinden
çok daha fazla ihtiyacımız var. Başka bir seçeneğimiz olmadığından değil cidden
demokrasiye katkı sağladığından birilerine oy verecek bir Türkiye için adım
atacak birilerine oy vermiş olmayı istiyorum. Pişman olacak gücüm kalmadı."
184,"Uzun lafın kısası: Ne olur
yıllardır kendilerine zulmeden aklı kendilerine devşirip herkesi düşman addeden
bu deliliği iktidardan alalım. Sonrası… Sonrası da tekrar mücadele. Ama en
azından sıfırdan bir mücadele. Eski yüklerini bir nebze silkelemek durumunda
kalmış yeni yüzlerle mücadele. Mücadele bitmeyecek, ama en azından mücadele
edecek, nefes alacak yer kalacak gibi. Defterlere not edildiğimiz her gün, daha
da daralan her alanın, giremediğimiz sokakların, atamadığımız sloganların
acısını çıkara çıkara tekrar başlayacağız mücadeleye. Var mısınız?"
185,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
186,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
187,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
188,Konuk Yazar: Emine Uçak
189,"“Helva her zaman yağ, şeker, irmik ile
kavrulmuyor. Bazen helva acılar, umutlar, gözyaşları, dualar, dilekler ile
kavruluyor. Bazen helva içimden bir şey yapmak gelmiyor diyen kadınların eline
kaşığı alıp bırakamaması ile kavruluyor. Birbirine el veren kız kardeşler ile
kavruluyor. Her şeye rağmen birbirimize sahibiz, bugünden önce birbirimizi
tanımıyor olmamız veya bundan sonra belki de birbirimizi tekrar görmeyecek olma
ihtimalimiz bunu değiştirmiyor.”"
190,"Kahramanmaraş depreminin kırkıncı gününde Defne’nin Aknehir köyündeki kadınlarla helva buluşmamızın ardından arkadaşımız Elif Avcı bu cümleleri kurmuştu. Bu benim kadınlarla birlikte gözyaşı, dua ve dileklerle kavurduğum ikinci helva… İlkini 2013 yılında Diyarbakır’daki Buluşan Kadınlar toplantısında yüzlerce kadınla birlikte yapmıştık. Tevafuk o zaman da “helalleşme” konuşuluyordu. Barışı örmeye çalışıyorduk; birbirimizle, kayıplarımızla helalleşmek için buluşmuştuk. Takuhi Tovmasyan’ın öncülüğünde bu topraklarda ölen ama gömülemeyen, ruhuna Fatiha okunamayan, canı için bir helva kavrulamayan canları andık, herkes kendi inancına, diline göre yaptı duasını, dileğini… O toplantıda yaptığım konuşmada kendimi çok yorgun hissettiğimi söylemiştim. Üstüne öyle bir on yıl daha geçirdik ki; yorgunluğumuzu anlatacak kelime yok… Buna 6 Şubat depreminde tanık olduğumuz acılar, çaresizlikler eklendi. Kilis üstünden Hatay’a giderken yeşillenen dağları, çiçeğe durmuş ağaçları, gelincikleri gördüğümüzde işte bu yorgunluğumuzu konuştuk. Son yıllarda baharı ‘yaprak döker bir yanımız bir yanımız bahar bahçe’ şarkısıyla karşıladığımızı ama bu yıl artık ne bahar ne bahçe kaldığını… "
191,"Hatay’a en
son depremin 11. günü gitmiştim. O günden bugüne tek değişenin enkaz başında
bekleyenlerin bitmesiydi. Şehir merkezindeki ana caddeler molozlardan
temizlenmişti ancak ara sokaklar, yollardaki enkazlar öyle duruyordu.
Terkedilmiş yıkıntılar arasında başka illerden görevli gelen güvenlik güçleri
ve molozu kaldıran ekipler dışında kimseler yoktu… "
192,"Şehir
merkezinden hızlıca Aknehir’e doğru yol aldık. Yörede farklı yas ritüelleri
olduğunu biliyorduk. Bazen bir cami avlusunda, bazen bir kilise bahçesinde
bazen de Hızır İlyas’ın buluşma mekânında ortaklaşır yas. Bazen bir portakal
bahçesinde, bazen bir çardak altında kurulur sofra… Reyhan, buhur kokuları
mum alevlerine, ilahiler dualara karışır, mezarlıklarda… Yıllar önce
Antakya’nın yas ritüelleri üzerine bir araştırma yapma şansım da olmuştu. Aknehir’e
o zaman da yolumuz düşmüştü. Bölgenin sevilen isimlerinden olan eğitimci Hikmet
Subaşı bize mihmandarlık yapmıştı. "
193,"Depremin
Hatay’ı vurduğunu duyduğumda ilk aradıklarımdan biri oydu. Köyde evler
yıkılmamış ama hepsi hasarlı, bahçelere kurulan çadırlarda kalıyorlar… Şehir
merkezinde yaşayan otuzun üstünde yakınlarını kaybetmişler… Bir tanesinin
cenazesi biz gitmeden bir hafta önce bulanabilmişti. Hikmet Bey hem köyün hem
de çevredeki köylerin ihtiyaçlarının karşılanması için bir koordinasyon grubu
oluşturmuş, ilk günden itibaren var güçleriyle çalışıyorlar. İşte biz kız kardeşlik
helvamızı Asi’nin kenarındaki Aknehir’de, köydekilerin desteğiyle kavurduk…
Toplanma saatine doğru gelmeye başladı kadınlar, çocuklar… Onlar bize biz
onlara ‘hoş geldin’ dedik… İlk günleri anlattılar, yaşadıkları çaresizlikleri,
kayıpları… Bazen sustuk karşılıklı, gözyaşlarımızı kaçırdık birbirimizden… Bazen
güldük, gülümsedik. Hepsi yasa dair, kız kardeşlik de… Asi yağmur sonrası
bulanık suyuyla usulca akıyordu yanı başımızda… Nazan Bekiroğlu’nun Nar
Ağacı’ndan romanından şu cümleleri hatırladım:"
194,"“Böyle bir yorgunlugu ancak benzer yolları
yürümüş olan anlar. Senin yorgunluğun benim"
195,"yorgunluğum senin gördüklerini ancak benim
gördüklerim siler. Gerisin geri birlikte yürürsek"
196,"eğer o yollar haritadan silinip gider. Bütün
işaret taşlarını iptal edebilir. Bütün güzergahları"
197,"ihlal edebiliriz. Bütün o sesleri tatları
kokuları yok edebiliriz. İnkar etme kalbin mucizesini"
198,"yeter ki el ver.  Bir tarafımız hep kırıklarla kalacak belki
ama ihtimal bir kafiye tutturubiliriz. Bütün"
199,"yorgunluklarımızı yekdiğerinde dinlendirebilir
birbirimize sığınabilir. İki ayrı ırmağın"
200,delicesinde değil bir ırmağın derininde akabiliriz yeniden diyebiliriz.”
201,
202,
203,"O gün Asi’nin kenarında yüreğimizdeki kırıklıklarla çok farklı hayatlardan kadınlar olarak bir aradaydık. Kısa bir süre de olsa birbirimizin gözüne oradan yüreğine bakabildik, dokunabildik… Arada örülmüş mesafelere rağmen ne kadar yakın olduğumuzu bir kez daha hatırladık. Aynı duyguyu köyün tek girilebilir durumdaki prefabrik evinde bize kahve ikram eden Reyhan Hanım’ı evinin penceresinden görünen dağa bakarken de hissettim… Tıpkı Diyarbakır’da on yıl önce olduğu gibi… Helva etkinliğiyle ilgili Twitter’daki paylaşımlardan birinde “kadınlar saracak bu ülkenin yaralarını” yazıyordu… Bunca acıyı, yarayı sarmak, yeniden bir ‘kafiye tutturabilmek’ mümkün mü bilemiyorum. Ama bildiğim bir şey varsa; yarına olan tek umudumuz kadın dayanışması… "
204,Umarım bu buluşma ve sonraki tüm karşılaşmalar hepimiz için aynı acılardan tekrar geçmemizi engelleyecek yeni ve hakiki bir kafiye tutturabilme şansı verir.
205,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
206,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
207,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
208,"Hatay ve Adıyaman’da kadınlar beraber helva kavurarak, beraber yas tutuyorlar. Unutmamak için… Bir daha olmasın diye… Herkesi bulunduğu yerden helva kavurmaya, bu yası ve helvayı paylaşmaya davet ediyoruz."
209,"Hatay ve Adıyaman’da kadınlar beraber helva kavurarak, beraber yas tutuyorlar. Unutmamak için… Bir daha olmasın diye… Herkesi bulunduğu yerden helva kavurmaya, bu yası ve helvayı paylaşmaya davet ediyoruz. #kızkardeşlikhelvası pic.twitter.com/blOwLMdJVu"
210,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
211,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
212,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
213,Konuk Yazar
214,"Görsel: Andrew Wyeth, Christina’s World"
215,"İslam öncesi Arap toplumuna, Cahiliye Devri’ne dair çocukken
dinlediklerim arasında zihnime kazınan sahne: Diri diri gömülen bir kız çocuğu.
İslamiyet’in beni ve nicelerini bu korkunç kaderden kurtardığını vurgulayarak,
buna şükretmemi bekleyerek kurarlardı anlatıyı. Ama o zaman zihnimde canlanan
ve bugün hâlâ orada kazılı duran sahne gürültülü biçimde ağlayan, gömülmek
istemeyen, üzerlerine her toprak atıldığında sesi biraz daha boğulan kız
çocukları. Bir de o çocuk diri diri, henüz gömülmüşken oluşan sessizlik."
216,"Bugün Hz. Ömer’in kızını kendi elleriyle nasıl
gömdüğünü dinleyen kız çocuğu değilim artık. Onun yerine, annemin daha küçücük
bir çocukken aynı uçsuz bucaksız sessizliğe nasıl mahkûm edildiğini, kendi anne
babası ve toplum tarafından çaresizlik ve yalnızlığın içine nasıl diri diri
gömüldüğünü dinliyorum.  “Benim bir sırrım var,” diyor annem. “Çocukluğumdan beri kimseye
anlatmadığım, anneme bile bahsetmediğim bir sırrım var.” Ve susuyor. Allah’tan
araba kullanıyorum da yüzüne bakmak zorunda değilim. Ne diyeceğimi bilemiyorum.
Sessizlik arabadaki bütün boşlukları dolduruyor. Zifiri bir sessizlik. Bir kız
çocuğu diri diri, henüz gömülmüş gibi bir sessizlik. "
217,"Ama annem yıllar önce üzerine atılan, sesini boğan
topraktan sıyrılmaya kararlı. “Ben çocukken istismara uğradım,” diyor. “Okula
bile gitmiyordum, babamın yanında çalışan elemanlardan biriydi. Adam bana
dokunarak boşaldı.” Ben hala aynı sessizliğin pençesindeyim. Bir yandan anneme
yıllarca ebeveynlik yaptığımı düşünüp bundan yoruldum diye şikâyet etmiş, diğer
yandan annemi en baştan, şefkatle yeniden büyütmeyi deli gibi istemiştim.
Şimdi, annem çocukluktan kalma yarasını benimle paylaşırken de onun için güçlü
olmak, annemi sarıp sarmalanacak bir çocuk olarak görmek zorunda hissediyorum. Yorgunluğum
baki."
218,"Annemse nihayet gömüldüğü yerden kurtulacak olmanın
verdiği rahatlamayla anlatmaya devam ediyor: “Anneme anlatamadım. Kimseye
anlatamadım. Ondan birkaç yıl sonra, Dokuz – on yaşlarındayken bir komşumuz öpmek
istemişti beni. Adam önce evine davet etmişti, kabul etmeyince de beni öpmek
istemişti. Ben arkadaşlarıma anlattım, onlar da anneme. Anneannen soydu beni.
Bana inanmadı, çırılçıplak soydu ve ağlamama, yemin etmeme rağmen bana
inanmadı, beni muayene etti.”"
219,"“Nasıl anlatsaydım,” diyor annem. “Yine bana
kızarlardı. Yine beni hırpalarlardı. Neden oradaydın, derlerdi. Bana
kızarlardı.” Dedem çatık kaşlarıyla, kızının başını hiç okşamamış elleriyle,
sesi her çıktığında evladını susturan öfkesiyle gömdü annemi. Anneannem, kendini
koruma sorumluluğunu sürekli annemin çocuk omuzlarına yıkarak, elalem putunu
her insani ve kutsal kaidenin üzerinde tutarak, kızının bedenini ve ruhunu
herkesten önce kendisi hırpalayarak gömdü annemi. İçine gömüldüğü utançtan ve
suskunluktan çıkmak annemin tam kırk beş yılını aldı. O arada büyüdü, evlendi,
anne oldu. "
220,"“Hiç unutmadım,” dedi annem, “ama hep unutmaya
çalıştım.” Yalnızlık üzerine düşünmek zorunda kaldığından beri sürekli o adamı,
hem de anne babasının tanıyıp güvendiği o adamı hatırlıyormuş. Yaşadığı toplum,
anneannem ve dedem nasıl derin bir yalnızlığa mahkûm etmişler ki annemi,
kendisine yapılanı anlatmak için bir kız evlat doğurup onu büyütmesi gerekmiş!
Nasıl bir yalnızlık ki yaşadığı, koca bir ömrü paylaştığı eşine, kardeş bildiği
dostlarına, belki de onunla aynı şeyi yaşamış kardeşlerine bunca yıl derdini
anlatamamış? "
221,"Annem mahkûm edildiği korkudan ve sessizlikten
kurtulurken; ben, diri diri gömüldüğü yerden çıkan, üzerine toprak atıldıkça
boğulan sesini geri isteyen bir kız çocuğu görüyorum. Bir de ona görünmez
olmasını ve evin duvarları dışında var olmamasını söyleyen, çocuk bedenini dahi
cinsellik ve namus üzerinden damgalayanları görüyorum. Her yaptıklarıyla, her
söyledikleriyle biraz daha derine gömüyorlar annemi. Sonra da yaşamasına
müsaade ettikleri, onu diri diri toprağa gömmedikleri için şükran duymasını
istiyorlar. Yapabilsem, annemi namusu ve mahremiyeti yüceltenlerin elinden
alır, ben büyütürdüm. Ama yapamam. Ne annemi yeni baştan büyütebilirim ne de
mezarda yatan ebeveynlerinden hesap sorabilirim. Ama onu dinleyebilirim.
Konuşmasını engelleyen ataerkil dünyayı bozmak, sesini çıkaramayan çocukların
sesi olmak için mücadele edebilirim. Ve bu kadar güçlü olduğu için annemle
gurur duyabilirim."
222,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
223,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
224,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
225,Konuk Yazar: Sibel Demir
226,
227,"Haftada bir gün kapımız çalınır bizim. Zil önce nazlanır, sonra sert basıldığında uyuyanı uykusundan uyandıracak kadar bıktırır. Bu kadar uzun çalan zili kimin çaldığını tahmin etmem zor olmaz. Başta söylenirim, gözlerim açılınca da Vahide Abla’ya zoraki gülümser, “Günaydın,” derim. Onun için gün erken aymıştır çünkü ben uyurken o birkaç binanın merdivenlerini temizleyip gelmiştir. Vahide Abla önce özür diler sonra da kova. Kızlarıyla beraber merdivenleri yıkamaya başlamadan önce aç olup olmadıklarını sorarım, toklarsa kahve ya da kola ikram ederim. Sever beni sağ olsun, “Sibel,” der, “senin merhametin dünyayı kurtarır.” İnanmak isterim çünkü kurtulmaya mecbur bırakılmış bir dünyada sanki sadece ikimiz yaşarız."
228,"Erken uyandığım günlerin birinde zilin uzun çalmasına fırsat vermeden açtım kapıyı, şaşırdı Vahide Abla. Annemin evde olup olmadığını sordu önce, hayır cevabından sonra, “Ayakkabıları topla da merdivenleri yıkayayım,” dedi. Ben yardım ederken birden, “Anneme olan öfkem geçmiyor Sibel,” dedi. “Benim de” dedim. Başını kaldırıp niye diye sormadı çünkü kendi annesinin açtığı yaralarla meşguldü, sanki elindeki hortumla annesinin katı yüreğini su ve deterjanla temizlemeye çalışıyordu. Üzüldüm, anneme olan kızgınlığımı onun annesine duyduğu öfkenin gölgesine bırakarak sordum. “Neden Vahide Abla?”"
229,"Onu, kendi içinde son anda kaybolmaktan kurtarmışım gibi baktı. “Mesela benim kızlarım var, onları dünyaya ben getirdim ve onları mutlu etmek zorundayım diye hastalığıma rağmen çalışıyorum,” dedi. “Dünyaya gelmeyi onlar değil ben istedim, annelik egomu onlarla tatmin ettim. Ben şimdi onlara kötü davransam doğru olur mu?” "
230,"“Asla,
çabanı takdir ediyorum ablam,” dedim. Anlatmak istediklerinin etrafında bu
denli gezen ancak konuya asla giremeyen sonra da “Hadi içeri gir ıslanma,” diyerek
beni eve sokan Vahide Abla, kafasındaki düşüncelerle merdivenleri temizlemeye
devam etti. Kızları bugün ona yardıma gelmemişti. “Yardım ister misin?” diye
sordum, teşekkür etti. İçeri girerken, “İşin bittikten sonra yukarı gel, kahve içelim,
“diye bağırdım. “Olur,” diye ses verdi. "
231,"Yarım saat sonra mutfak masasında kahvelerimizi içerken ben konuya girmeye teşebbüs ettimse de o sözümü keserek, “Neden evlenmiyorsun?” diye soruverdi. “Annemle babamın evliliği kötüydü, sürekli döven bir erkek beni tüm erkeklerden soğuttu,” dedim. "
232,"“Annemin dokuz kızı var Sibel. Ama anneme sorsan yok, çünkü o kızları, iki oğlunun yoluna kurban etti. Hepimizi rastgele evlendirdi. Bu adamlar iyi mi, kötü mü diye sormadan. Evlendikten sonra içimde onu affetmeye çalıştım, hatasını anlamıştır dedim. Ama hata değilmiş. Annemin evine her gittiğimde defalarca yüzüme çarpıyor kadınlığımı biliyor musun? Erkek kardeşimin çocuklarını bile benim çocuklarımdan üstün tutuyor Sibel. Ben de olur olmaz patlıyorum, üzülüyorum sonra.”"
233,"“Çünkü
anneler kutsaldır, özellikle çocukları… Dünyaya getirdiği çocuğa iyi
davranmayan, evlatlarını adil sevmeyen, onları Allah’ın emaneti olarak görmeyen
anneler niye kutsal olsun ki? Cenneti ayağının altında görmek isteyen anne de
evlatlarını ayırmadan onlara dünyada cenneti yaşatmalıdır,” dedim. "
234,"“Hiç
böyle düşünmemiştim,” dedi. Kahvesini bitirdikten sonra saatine bakıp “Geç
kaldım!” deyip fırladı gitti. Vahide Abla’dan sonra ben de kendime sordum,
anneme olan öfkemi ben nereye koydum?"
235,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
236,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
237,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
238,Yazan: Evdeki Melek
239,"Görsel: Pablo Picasso, Mother and Child"
240,"Virgina Woolf, kendine ait bir odada bir kadının yazabilmesi için parasının olmasından ve ‘evdeki meleği’ öldürmesinden bahseder."
241,"Evdeki melek yani kadın. Kocasının gömleğinin ütüsünden,
evin temizliğinden, yemeklerden ve hepsinin belli bir kalitede olmasından sorumlu
olan kişi. Ev onun hem hakimiyet alanıdır hem de hapsolduğu yerdir. Bazı
kadınlar bunu iyice hakimiyet alanına çevirir, kendilerini bu şekilde mutlu
eder. Erkekler de bu durumdan memnundur, çünkü kadın evde mutludur zaten…
Kadının hakimiyet alanına bir yere kadar karışmaz. Kadın da ona karışmadığı
sürece. Sevdiği yemekler yapıldığı sürece. Pantolonun ütüsü çift çizgi olmadığı
sürece. Yemeğin tuzu da varsa değmeyin keyfine!"
242,"Bunun özellikle o dönem için norm kabul edildiğinin farkındayım ve Virgini Woolf’un bunu kırmak için başkaldıran, yaşadığı döneme göre güçlü ve ‘sıradışı’ olduğundan da. Ama dönüp dönüp kendimi geçmişteki kadınların anlatıları içinde buluyorum. İleriye gidemiyorum."
243,"Zamanında evdeki meleğin annem olduğundan haberim yoktu. Hatta bazen evdeki meleğin bu işlerini bir hobi olarak kabul etti, keyifle yaptı. Ne kadar kendi seçimlerini yaşadı asla tam olarak bilemeyeceğim sanırım. Çünkü onun da bildiğinden emin değilim. Kadınlara ne istediğini hiç sormamış insanlar, bir zamanlar kadınların evlerde mutlu olduğunu düşünüp, bu eski günlerin özlemini çekiyorlar. Anneme gerçekten ne istediği soruldu mu hiç… Ya da annem kendisine sordu mu bunları? Sorduysa ne dedi? Acaba annem nasıl bir kadındı gerçekte? Bu soruların cevabını sormak için geç mi kaldı, onu da bilmiyorum.   "
244,
245,Ve zaman ileriye aktı. Şimdi ben evdeki melek oldum. 
246,"Ben annemden farklıydım sonuçta. Onun gibi olmazdım,
olamazdım. Benim kendi hayatım vardı. Zevklerim. Sinemaya, tiyatroya giderdim.
Arkadaşlarım vardı. Kendi arkadaşlarım, kendi çevrem. Yeni yerler keşfetmeyi,
fotoğraf çekmeyi severdim. Bir gün hem kendi başına seyahat eden hem de
fotoğraflar çeken bir kadın olacaktım. Bir yandan da yazacaktım. Güzel bir
hayat ihtimaliydi. Bir yere kadar bunları yaşadım, yaşamaya devam edebilirdim
de ama anne olunca tüm denge değişti. Evde başka bir melek vardı artık ve o
melek her an bakıma muhtaçtı. İnsan böyle bir durumda evdeki meleği
öldürmeyeceğim dediğinde genelde o melek, yeni doğan oluyor. "
247,"Ne garip ki bu seçimi yaptığınız anda kendinizi diri diri gömmeniz gerekiyor, gerçek bir destek sisteminiz yoksa hele. Destek sistemi, ne kadar basit bir olay aslında. Kalabalık bir ailede büyüdüyseniz, çocuğunuzun da o kalabalık ailenin bir parçası olacağını bilirsiniz. Sağınızda solunuzda her zaman birileri olur ama ne ilginç ki doğum yapan kadın bir anda yalnız bırakılıyor. Yalnız bırakılmasa da o destek sistemine sahip olmadığını anlıyor. Basit görünen ama önemli şeylerin yolunda gitmediğini anladığı an bir uyanış hali, gerçeklerle yüzleşme. Çocuğunuzu emanet ettiğiniz teyzeleri ona kendini kötü ve fazlalık hissettirecek şeyler yapmıyorsa, mesela çocuğun ortak sorumluluğunu alması gerektiğini düşündüğünüz babası çocuğu saatlerce yerde uyumasını normal karşılamıyorsa ya da anneannesinin kendisinin kullanmayı bile beceremediği YouTube’u çocuğun eline vermeyeceğini bildiğinizde belki de bir destek sistemi olduğunu görüyorsunuz. Maalesef Türkiye’de babysitter hizmetleri de pek yok ya da benim gibi kadınların tam zamanlı bir bebek bakıcısına ayıracak bir bütçesi de her zaman olamayabiliyor. Kadının çocuğu, kadın bakar, kadın yeteri kadar kazanabiliyorsa kadının kazancından bakıcı tutulur. Bu işin mantalitesi bu. Maalesef çocuğun üstün yararını çoğu zaman sadece annesi düşünüyor. Madem kendi başımıza ilerleyecektik, neden evlenip yol arkadaşı olduk diye sorguluyor da insan biraz. "
248,"Zamanla yani çocuğun büyümesiyle mezarımdan çıktığımı
düşünürdüm. Üstümdeki o koca kayayı ince ince oyduğumu, kendime bir alan
açtığımı, kendime ait o odayı oya gibi yavaş yavaş ilmek ilmek işleyerek var
ettiğimi. "
249,"Şartlarım anneminkinden farklı gerçekten. Benden düzenli
olarak su böreği yapılması beklenmiyor. Her gün yemek de yapmıyorum. Ama annem
gibi değilim, burası benim için beni mutlu eden o alan değil. Evle ilgili bağım
beni mutsuz ediyor, bu ben değilim. Bir zamanlar Melek böyle değildi diyorum
kendi kendime. Şimdiki Melek her işi belli bir düzende takip etmek zorunda. Çünkü
evdeki hayatı o yönetiyor. Her sabah çocukların okula çıkarken beslenmelerinin
hazır olması için uyanmam gereken saat, evin günlük temizliğinin maksimum iki
saat sürmesi, çocukların sağlıklı beslenmesini de ihmal etmemek lazım ve
çamaşırlar ve ütüler ve ailedeki herkesin duygusal ve fiziksel ihtiyaçları,
doktor randevuları, seyahat planları ve okulla ilgili ödemeler."
250,"Geçen gün ajandamı elime aldım. Geçen ay yaptıklarıma
bakarken bir an kendim için tek bir boş zaman olmadığını fark ettim. Tek bir
etkinlik yok kendim için koca ayda. Önceki aya döndüm. O da aynı. Hiç
arkadaşımla görüşmemişim mesela. Evet, sosyalleşmişim ama kocamın arkadaşlarıyla.
Evet, dışarıda kahve içmişim ama çocukların arkadaşlarının anneleriyle. "
251,"Bana dair tek bir sayfa yokmuş ajandanın içinde. Kendi
arkadaşlarım kalmamış, kendi hayatım. Bunu şaşkınlıkla fark ettim. Fotoğraf
makinesini en son ne zaman elime aldığımı düşündüm sonra. Hatırlamıyorum bile.
En son ne zaman bir yere gidip hatıra fotoğrafı olmayan bir fotoğraf çektiğimi
de bulamadım. Bir hayat var ama onda benden eser yok. En son sinemaya
gittiğimde ise çocuklarla gitmişim, çocukların istediği bir filme. Eskiden her
Cuma akşamı sinemaya giden Melek artık son filmleri bile takip etmekten
vazgeçmiş. Bir melek ölüyor evet, ben ölüyorum. Kendime dair hiçbir şey
kalmayana kadar devam ettiğim bu hayatta, anneminkinden çok daha konforlu
görünen bu hayatta annem gibi olmamışım gerçekten. Evdeki meleği öldürürüm
sanıyorken kendimi öldürmüşüm."
252,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
253,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
254,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
255,Konuk Yazar: Sibel Demir 
256,Görsel: Bianca Bagnarelli 
257,"İki
gün önce, arkadaşlarımla yürürken fark ettim önümde titreyerek ve aksayarak
yürüyen kadını. Uzun süre bakmak canımı acıtsa da küçük bir çocuğun merakıyla
kendimi ona bakmaktan alıkoyamadım. Selam vermek istedim ama babam daha önce
onun da annesi gibi hasta olduğunu, hastalığına net bir teşhis konulamadığını,
insanları tanımakta güçlük çektiğini ve sağlıklı konuşamadığını söylemişti.
Hâlbuki zamanında çok güzel bir kadındı. Yürürken sürekli kendiyle konuşuyor ve
poşetindeki iki somun ekmeği ha bire kontrol ediyordu, o uzaklaştıkça ben
hikâyesine yakınlaşıyordum. "
258,"Yıllar
önceydi, ben lise birinci sınıf öğrencisiydim ve o zamanlar da erken uyumaktan
hoşlanmazdım. Bir gece kapımız çalındı, annem ve babamla kısa bir bakışmadan
sonra annem tuhaf bir şekilde, “Kapıya bak,” dedi. Kapıda şiş yüzü, mor
gözleri, yanağıyla kulağı arasında akan kanı yazmasıyla temizleyen ağlamaklı
bir kadın ve yanında da on iki yaşlarında bir kız çocuğu… Kapıda bir-iki
dakika anlamsız bakıştıktan sonra içeri davet ettim misafirlerimizi. Annemle
babamın şaşkın Kürtçe tepkilerinden sonra “Sana ne oldu?” sorusu annemin
ağzından çıktı. Ancak doğru duyguyu yakalamaya çalışan kadıncağız ağzında sakız
çiğner gibi hareketlerle söze girmeye çalışsa da pek başarılı olamıyordu,
Yutkundukça gözyaşları, yüzünde açılmış kirlilikleri temizliyor ve biz acımayla
birlikte onun konuşmasını beklerken annem onun yüzüne buz basıyordu. "
259,"Fatma
Abla bizim akrabamızdı. Evlerimiz de birbirine oldukça uzaktı ama sanırım onu
yargılamayacak insanlar olduğumuzu düşünmüş, bizim sağduyumuza ve merhametimize
sığınmıştı. Annemin tüm ısrarlarına rağmen hastaneye gitmeyi reddetti Fatma Abla.
Annem yaralarını temizlerken o da “Galiba kafamı kırdılar,” deyip oradaki
acısına da doktorluk dilenmişti. Çay demledim o gece, Fatma Ablanın kendini
toparlayıp konuya girmesini bekledik üçümüz de. "
260,"Fatma
Abla komşusunun oğluna âşık olmuş. Evdekilerin uyuduğundan emin olunca da
tenhada sevdiği adamla buluşmak için dışarı çıkmış. Bunu fark eden babası,
ikisini yan yana görünce yaygarayı koparmış. Adam kaçmış. Babası Fatma ablayı
öldürmekten beter etmiş, yetmemiş yan bahçedeki erkek kardeşlerinin çocukları
da çıkmış. Taşlarla Fatma ablanın kafasını ve vücudunu ezmişler. Bir erkek
güruhunun ellerinden mahalleli tarafından zor alınan Fatma Abla, fırsatını
bulup bize gelmiş. Ertesi gün annemle babam Fatma Ablanın evine gittiler;
babasına bu yaptığının yanlış olduğunu, gençlikte böyle şeylerin olabileceğini ve
gençler istiyorlarsa onları evlendirmenin doğru olacağını söylemeye. Sonradan
öğrendiğimize göre, adamın annesi de Fatma Ablanın babasına gidip aynı şeyleri
söylemiş, rezalet çıkarmadan bu işi tatlıya bağlamak istediğinin altını çizmiş
ancak sakinleşmeyen baba, kadını evden kovmuş. Bunun üzerine kadın yemin etmiş,
     “Oğlumun adı için kızını almak
zorunda kalsam da kızın, gelinim olduğu müddetçe ona en büyük zulümleri ben
yapacağım,” demiş. Ne yazık ki öyle de yaptı."
261,"Fatma
Abla sevdiği adamla evlendi. Erkek tarafı düğünsüz derneksiz gelip aldı onu.
Fatma Abla çok şiddet gördü ancak kimseye şikâyet edemedi. Zaten babasının
evninin kapıları ilk günden beri ona kapalıydı. Hamile kaldı Fatma Abla,
doğumunu yaparken de gözleri mor, yüreği yaralar içindeydi. Çocuğu kayınvalide
aldı ve Fatma ablayı da sokağa atarak oğlunun boşandığını ilan etti her yere,
böylece intikamını almış oldu. Fatma Abla bebeğini emziremeden, bebeğinin
kokusuna hasretken bebeği yetiştirme yurduna verdi kaynanası, babası da para
karşılığında başka bir adama verdi Fatma Ablayı. "
262,"Fatma
Abla ikinci kere evlendi, yine düğünsüz şenliksiz. Kızları oldu, oğlu oldu ama
o hiçbir zaman mutlu olamadı. Beynine aldığı hasarlar sonucu vücut dengesini de
kaybetti. Şimdi tanıdıklarını bile hatırlamıyor, yürürken bedeninin
hareketlerini kontrol edemiyor. Bir zamanlar hâlbuki annesinin en
kıymetlisiydi. Üç erkek kardeşi vardı, evin tek kızıydı, bu yüzden anne babası
tarafından çok sevilirdi. Annesi de zamanında çok dayak yemişti kocasından ve
kayınlarından, onun da beyin fonksiyonları sorunluydu, bize her geldiğinde
karşımda acıdan üst üste sigara içen bir kadın otururdu ve kendiliğinden akan
gözyaşları olurdu."
263,"Annesi
Fatma Ablayı öyle severdi ki, ölmeden önce doğum yapan her akrabasına gider ve
Fatma ismi verilmesi konusunda ısrar ederdi. Annem kız kardeşimi doğurduğunda
bize de geldi. “Kızının adını Fatma koy lütfen,” dedi, “başkalarından rica
ettiğimde benim kızımın ahlaksız olduğunu gerekçe göstererek Fatma adını reddediyorlar,”
dedi. Annem, “Fatma adını koyarım kızıma, senin kızın kötü değildi, ahlaksız da
değildi, sadece kaderi kötüydü,” dedi. Babam her ne kadar kız kardeşimin adını
Hatice diye kaydetse de biz kardeşime daima “Fatoş” dedik. Kız kardeşim sadece
okulda Hatice’ydi; bizim için Fatma’ydı, Fatoş’tu. "
264,"Rivayet
edilir ki; Hz. Muhammed, kızı Fatma içeri girdiğinde ayağa kalkıp “Gel ya,
babasının annesi!” diyerek kızına muhabbette son derece cömert davranırmış.
Öyle ki eski Türklerde “Ocakçı” diye tanımlanan hekim kadınlar, Hz. Fatma’dan
el aldıklarını söylerler. Peki, Hz. Fatıma’yı değerli kılan peygamber kızı
olması mı?  Sanmıyorum. Bence Muhammed,
sıradan biri de olsaydı kızını yücelttiği için Fatıma yine saygın bir kadın
olacaktı. İşte bu yüzden kız çocuklarının kaderini tayin eden anne değil
babadır. Şeyh Galib, Mevlana için: “Cihanda itibarım varsa sendendir,” der.
Cihandaki itibarımız da itibarsızlığımız da babalarımızdandır. "
265,"Onu
güzel giyimli, mutlu ve sağlıklı da görebilirdim. Ancak ben yürüyen bir virane
gördüm. Babasının zamanında kızının alnına yazdığı yazgı bu oldu çünkü. "
266,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
267,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
268,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
269,"Heykel: A Mother’s Love, İspanya"
270,Yazar: Feyza 
271,"Dün iş için bir arkadaşımı aradım. “Nasılsın, ne yapıyorsun?”
diye sorunca, “Ne yapayım,” dedim “ikinci işimi yapıyorum. Çocuğu okuldan
almaya gidiyorum.” Esasen ikinci değil, araba kullanan kadınların birinci
vazifesi çocuklarına servis çekmektir. Manuel vites araba kullanması, kendi
başına düzgün park etmesi, yolda yeterince hızlı gitmesi “fıtrat gereği” mümkün
olmayan kadın, evin en kıymetlisini en zor koşullarda okula, kursa, gezmeye,
alışverişe götürmekle yükümlüdür. "
272,"Arabası olmayan kadınlar ise toplu taşımayla ve yürüyerek
çocuklarını okula bırakır. Eğer konu çalışan bir kadınsa, mesaisi olduğu için
çocuğu servise verir. Bu sefer de kazancının önemli bir kısmı servise gider.
Türkiye’nin her yerinde, okul çıkış saatlerinde gördüğünüz anne-çocuk trafiği
yoğunluğu bundandır. Anne, çocuğun koruması, bakıcısı, aşçısı, hastaysa kişisel
doktoru, okulla iletişimi sürdürecek velisi, öğretmenin yardımcısı, veli
whatsapp grubunun bir neferi olarak hayatının yarısını okullu çocuklarına adar.
"
273,"“Adamak” derken, abartmıyorum. Çocuğu kronik hasta olduğu
için gün boyu ilacını takip etmek üzere senelerce çocuğunu okulda bekleyen bir
anne tanımıştım örneğin. Çünkü, malum, okullarda sosyal hizmet uzmanları,
hemşireler yok. O yüzden şeker hastası çocuğunuzu bizzat takip etmelisiniz. "
274,"Öğrenci velisi mesaisi okul saatleriyle sınırlı değildir.
Veli whatsapp grupları, okul duyuru grupları, kurs duyuru grupları derken
telefonda yoğun bir mesai harcarsınız. Velilerin kurduğu networke dahil
olmalısınız, olmazsanız çocuğunuz doğum günlerinden, etkinliklerden
dışlanabilir. Öğretmen yeterince ihtimam göstermeyebilir. Kuralını öğrenip ona
göre oynamanız gereken koca bir sosyal evrendir öğrenci veliliği. İş dünyası
gibi, siyaset gibi, okulun etrafında kurulan dünyada güç ilişkileri, taktikler,
stratejiler, yatırımlar, kâr ve zarar hesapları vardır. "
275,"Sonra sınav anneliği vardır. Standart, rekabete dayalı ve
dolayısıyla çocuk ruhuna zerre hitap etmeyen okul evreninde çocuğunuza bir de
sınav rehberliği yapmanız gerekir. Çünkü dev bir gelecek kaygısı yüreğinizi
eline almış sıkıştırıyordur. Bazen çocuğa haksızlık ettiğinizi düşünürsünüz,
bazen kendinize haksızlık edildiğini. Ama bunları çözecek zaman yoktur.
Haftalık çalışma programları, matematik netlerindeki düşüş, uzayan ekran
süreleri… Sorumluluğu üzerinize atılmış bir ton meseleyle başa çıkmanız
gerekir. Sıfır rehberlik desteği ile… "
276,"Bakın henüz ekonomik sürdürülebilirliğe konu gelmedi.
Hayatın pahası ile ortalama gelir arasındaki makas açıldıkça çocuğun
ihtiyaçlarını yoktan var etmek de anne vazifesidir. Var edemediğinin yükünü
omuzlarında taşımak da… "
277,"Bütün bunlar yetmezmiş gibi, geçenlerde Reçel editörlerinden
bir arkadaşım bir duyuru paylaştı. Başlığı “En iyi Narkotik Polisi Anne” idi. MEB’den
sonra İçişleri Bakanlığı da artık karşılıksız anne emeğini değerlendirmeye
karar vermiş anlaşılan. Üstelik sadece polis değil, narkotikte özelleşmiş bir
polis olmanız bekleniyor. "
278,"Daha ne sayayım? Annelerin öğrenci velisi olarak karşılığı
asla olmayan emeğini nasıl görünür kılayım? Bilemiyorum. Tek bir yazıya sığmaz.
Başka hangi iş ve hizmet kollarında görünmez anne emeği kullanılıyor, buna dair
başka yazılar da yazmak gerekecek. "
279,"Ama şunu söylemeden geçemeyeceğim. Hepimizin bir miktar ayar
olduğu ama parçası olmak zorunda da olduğu veli whatsapp gruplarının özgüvenli,
tuttuğunu koparan, “öğretmenler günü” organizatörü annesi var ya, belki de
kimse ona başka bir şekilde değer vermediği için, sıkışıp kaldığı öğrenci
velisi evreninde kendini değerli, vazgeçilmez, önemli hissetmenin yolunu
arıyordur. "
280,"Öğrenci veliliği, kadınların doğurmaları için teşvik
edildikleri çocukları için ödedikleri bir çeşit zorunlu vergidir. Ortadan
kalkarsa tüm ülkenin refahı derinden etkilenecek, ama devam ederse de kadınları
kaçınılmaz olarak isyan ettirecek. "
281,"Bu arada babalar nerde diye sorabilirsiniz. Son yıllarda az
da olsa onlar da ortalıkta olabiliyorlar, ama muhtemelen çoğunun daha önemli
işleri var. Babalık ve velilik müessesesi üzerine de belki başka Reçel
kadınları yazar? "
282,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
283,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
284,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
285,Yazar: Domestik feminist
286,Görsel: Edvard Munch
287,"Son birkaç haftadır içim
inanılmaz sıkılıyor. Şişiyorum, şişiyorum, şişiyorum…"
288,"Saygıdeğer bir yetişkin
olmanın vazgeçilmez parçası olan işli güçlü olmaklara girişiyorum mesela. Bir
vakıf üniversitesinde hazırlık sınıflarına İngilizce öğreteceğim. Mülakat iyi
geçiyor. Maaş beklentilerimin altında ama olsun. Yeter ki şu bir baltaya sap
olamamışlık hissi gitsin üstümden diyorum. Mülakatın sonunda bölüm başkanı, “Hadi
hayırlı olsun,” deyip ayağa kalkıyor. Ben de kalkıyorum. Sonra tokalaşmayı
beklerken adam bana sarılıyor. Bi’ tık şişiyorum ama “Hadi işli güçlü olacaksın
kızım, çek sineye,” diyorum kendime. Çekemiyorum, şişiyorum."
289,"Yurtdışına göç eden
arkadaşımın burada kalan eşyalarından bazılarına ben talip oldum. Tutunamayıp
kaçanların bıraktığı öksüz ganimetlerimi alıp eve getiriyorum. Bendekilere de
bir başka tutunamayan talip. Nakliye ücretini karşılayarak yatak odası takımını
ihtiyaç sahibi arkadaşla paylaşıyorum. Birkaç gün sonra okula başlayacak
kardeşi için ihtiyaçları olan birtakım şeyler için destek istiyor. İşli güçlü
değilim hâlâ ama bir kız çocuğunun okula eksik kalem, defter, üniformayla
başlaması içime sinmiyor. Ee bende de yok, oraya buraya soruyorum. Kafamda işli
güçlü olsaydım düşüncesi… Şişiyorum. "
290,"Bir sürü kadın bir araya
geliyoruz, dertlerimizi paylaşıyoruz. Kirası yükseltilenler, eski erkek
arkadaşı tarafından takip edilenler, birbirine kırılıp dostluğunu kaybedenler.
Biz birlikte yeni bir dünya kurmaya çalışırken üstümüze üstümüze yüklenen
yargılar, zorluklar, sorumluluklar. İçinden çıkamıyorum şişiyorum. "
291,"Dostluğuna değer verdiğim
bir insanla ortak olalım iş kuralım diyoruz ama araya böyle mevzular girince ya
dostluğumuz zarar görürse diye düşünüyorum ve tahmin edin; şişiyorum. "
292,"Sonra aylardır bakımsız
düzensiz kalan evime biraz şekil şemal vereyim, bir temizlik yapayım diyorum
sabah. Hooop aylardır sökülmeyen reglim sökülüyor. “Aaaa demek ki,” diyorum, “benim
yaşadığım kanama öncesi sıkıntısıymış, ondanmış bunca zorlanmam, şişmem.” "
293,"Demem o ki hepimiz
reglimiz gecikmiş gibi bir kanama sıkıntısı içimizde, dokunsan ağlayacak halde
bekliyoruz. Bu şiş inecek mi Allah’ım? Çünkü lütfen artık insin. "
294,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
295,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
296,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
297,Yazar: Sueda Taşdöğen
298,"Bu
yazı tüm kız çocuklarına ithafen yazılmıştır. "
299,"Burası
arada kalmışların ülkesidir. "
300,"Her
şehrin, mahallenin hatta her ailenin farklı bir dini vardır. Kur’an değildir
rehber, atalardır. Namus ve ahlak kavramı sadece kadınlar için geçerli bir
yasadır. Ailenin en küçük oğlu küfür eder gülünür, abla sesini yükseltir
dövülür. "
301,"Çok
gülmek yakışmaz sana, çok konuşmak da. Ağlamanın bile bir sınırı olmalıdır, sen
kadınsındır. Evlat acısı bile yaşasan, ameliyat bile olsan, canının acısa da
uyuyamasan bile kadınsındır ve her şeyi yapmak zorundasındır. Annelik,
evlatlık, ablalık, kardeşlik sıfatların seni sen olmaktan alıkoyar, öyle olmak
zorundadır. Boşanmış bir kadınsan başka bir hayat yaşamak zorundasındır,
bekarsan bambaşka, evli kadınsan zaten kocanın yanından başka hiçbir yere
yakışmazsın. İnsan olarak görülmeyiz biz. "
302,"Birazcık
geçmişe gitsek zaten annelerimizi, anneannelerimizi bir dinlesek her şeyi
çözebiliriz belki, normali bu diye nasıl korkunç şekilde yetiştiklerini ve
yetiştirdiklerini anlayabiliriz. Eskileri dinledikçe o güzel masum küçük kız
çocuklarının hayatlarına girip yaralarını, göz yaşlarını silmek gelir hep
içimden. Ne kadar büyük zorluklar ve zorbalıklar…"
303,"Biri
seni kaçırsa artık onunsun, sesini çıkarmaya hakkın yok. Ahlak, namus, din
diyen adamların zorla kaçırıp tecavüz edip karıları yaptıkları kadınlar ve o
kadınların yetiştirdiği evlatlar. Koruyup kollamaktan anladıkları kısıtlamanın
sebebi buydu belki de gerçekten bize güvenip etrafa güvenmiyorlardı. Onca
zorlukla, açlıkla ve insanlarla mücadele edip, kendilerini güçsüz gören, tüm
evi sırtında taşıyıp bir tokata engel olamayan o güzel, hâlâ on üç yaşında
kalmış kadın çocuklar…"
304,"Belki
onlar geçmişte kaldı, azaldı ama hâlâ varlar. Hâlâ bir yerlerde canı acıyan
kadın çocuklar ve şu an birçok evin kız çocuğu olanlar var. "
305,"Öyle
bir şeydir ki kız çocuğu olmak, annenin gözünün içine bakarak büyürsün çünkü
her mimiğinin farklı bir anlamı vardır. Taktir edilmek için yaşar, görmeden
ölürsün. Yemeği, temizliği her şeyi çok iyi bilmek zorundasındır. Okumuş olman
yetmez ya da başarılı olman, Yaptıkların ile yargılanır yapmadıklarınla kınanırsın.
Senden büyük, küçük, yaşıt hiç fark etmeksizin tüm erkelerin günahları görülmez
ama senin en ufak hatan cezalandırılır. "
306,"Cezalar
ve dayaklarla büyüyen bir kız çocuğunun hiç ufak hataları olmaz. Hep büyük
hatları vardır. Yaptığı en küçük yanlışı bile kapatmak için debelenir, debelendikçe
daha da büyür kimse duymasın diye korkulan hataları. Bu yüzündendir Ayşe’nin,
Fatma’nın intiharı. "
307, Ne zordur kadın olmak. 
308,"“Her
kadın için mi zordur kadın olmak!’’ derlerse kuşkusuzca evettir cevabı. Haksızlıkta
tüm kadınlar eşittir. Adaletli davranılır bu konuda. Kişiler, konumlar, yaşayış
tarzları farklı olsa da aynıdır varılan nokta. "
309,"Başörtülü
bir kadına hiçbir şeyi, hiçbir konumu yakıştıramazlar o yobazdır. İyi bir
yerler gelmişse de arkasında elbette ki birileri vardır.  Başı açık bir kadın da ancak dişiliği ile bir
yerlere gelmiştir çünkü o da hafifmeşreptir. Kadının kadına olan düşmanlığı da
bu yüzdendir belki de o kadar zor ulaşmıştır ki istediği yere, korkar oradan
düşmekten. Güçlü kadın olmak demek hırslı, merhametsiz, sadece kariyeri için
yaşayan kadın demek diye kodlandırılmıştır. "
310,"Kadın
kısmısı diye başlayan karı gibi diye biten korkunç cümleler… "
311,"“Senin
aklın ermez bir şeylere” ve “her lafı yanlış anlarsın.” Öyle bir duygu hissettirilir
ki sana dünyadaki tüm hataları sen yapıyormuşsun, hiçbir şeye aklın ermiyormuş
gibi. Bunun sonunda olan şey bir market alışverişini bile tek başına yapamamaktır.
Bir erkeğin himayesinden başka bir erkeğin himayesine giden özgüvensiz, mutsuz,
kadınlarla dolu bir mezarlıktır burası. "
312,"Her
taşın altını kaldırdığında başka bir hikâyenin çıktığı, sarılması beklenen
yaraların iyice deşildiği, darbe üstüne darbe alınan bir dünya… "
313,"Erkeklerin
korkmadan sayısızca ahlaksızlık yapıp kadınların yapmadığı hatalarla bile
tehdit edildiği bir dünya."
314,"Komik
tarafı masum tüm insanların ezildiği bir dünya. "
315,"Sevmeyi,
sevilmeyi, gülmeyi ve herkes için adaletli günler elbet geleceğine inandığımız
bir dünya…"
316,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
317,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
318,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
319,"Güzel kızlarımızın kulaklarının küpesi, bu vatanın yaralı bedeninden akan kan damlalarıdır. [Mansoure Dehghani, görselin sanatçısı] "
320,
321,"Mahsa Zhina Amini, İran’da saçları göründüğü için katledildi. Yirmi iki yaşındaydı. Kıyafeti ve saçları ahlak polisi tarafından uygun bulunmadı. Göz altına alınırken dövüldü ve komaya girdi. Öldü. Kendisinden geriye kalanlar arasında kanlar içindeki yaralı yüzü ve kulağının fotoğrafı vardı. "
322,"Hafızamız ve şahit olduklarımız günbegün içimizi kemiriyor. 2015’te Ferhunde Melikzade’yi yakan topluluktan, Mahsa Amini’yi katleden polise etrafımızı saran duvarların gayet farkındayız. Bugün İranlı kadınlarınkiyle birlikte dünyadaki tüm kadınların öfkesi bizim de içimizde alev alev yanıyor.  "
323,"Bir yanda “Saçlarımızın ve ziynetimizin hesabını ahlak polislerine vermeyiz” diye haykırıyoruz. Çünkü ahlak polisinin maddesel varlığını hayal etmek bizler için zor değil. Başörtüsüne devam etmeyen arkadaşlarımızın duygular, aile bağları ve sorumluluklar ve yargılayan nazarlar ile sarmalanmış mücadelesi her daim gözlerimizin önünde! Öte yandan, başörtü takmayı seçmemize yönelen eleştiriler etrafımızdaki duvarları bir kat daha kalınlaştırmaktan öteye gidemediği gibi, bir hayat kurgusu adına kadınların ne kolay kurban edildiğini de açığa çıkarıyor. Bu tavrın, kendi kurallarını ilk olarak kadınlara uygulamak isteyen patriyarkadan çok da uzakta olmadığının farkındayız.  "
324,"Dindarlığın en çok kadınların bedeni ve cinselliğini denetleyip, düzenlediği kurallar olarak yaşandığı bir toplumsal iklimde, inancımıza uyarak sürdürmeye çalıştığımız hayatımızın ve başka kadınların iradesini tanıdığımız mücadelemizin sonuna kadar arkasındayız. Hep beraber yürüyebileceğimiz bir hayatın hayaline de devam edeceğiz."
325,
326,
327,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
328,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
329,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
330,Konuk Yazar: Hilmiye 
331,"Annem geçen gün bana kendi lise döneminden insanlardan bahsediyor… “Evli olanlar vardı, bilirdik” diye anlatıyor. “Yaşları bizden büyüktü, okumak istediği için şehre gelmiş, ama köydeki karısı, hatta bazen çocuğunu bile bilirdik” diyor. “Birkaç yıllığına evinden tamamen ayrılacaksa neden evlenmiş bu adam?” diye soruyorum. "
332,"“İçinde kalmıştır, okumak istemiştir,” “Belki kızı kaçırmamak istiyordur ya da ailesinin yanına bir gelin lazımdır…” diye cevaplıyor. “E işleri yapacak işte kız… ondan evlenmiştir” diyorlar sorumu duyan odadaki kadınlar… "
333,"Yakından şahit olmasanız da bilirsiniz, böyle bir evlilik türü vardır: Ev işleri yapılsın diye. Kadın ev işlerini yapsın diye… Adamın işi görülsün diye. Mesela adam eşi vefat edince yalnız kalmıştır, yaşamını idame ettirebilmesinin tek yolu evliliktir. Ona çevreden bir kadın bulunur, iki taraf da şartlar ve koşulların farkındadır, evliliğin neden gerçekleştiği gün gibi ortadadır, adamın hayatı toparlanacaktır. Hayatın toparlaması işlemini oda oda anlatabiliriz: Mutfak, yani yemek ve doymak için gerekli işler, ilgili alışverişler, bunlarla ilgili temizlikler ve yemek pişirme… Banyo ve ütü odası, yani giyinmek ve bunların temizliği ve düzeni… Oturma odası, salon, yatak odası, yani yaşam alanı temizlikleri… Buralara bir kadın eli şart! Çocuklar varsa bunlar ayrı bir madde, yaşlı bakımı varsa başka bir madde… Kadın için de, olay belki ekonomik güvencesi… sahip çıkanı… Hasbelkader birbirlerine muhabbet beslerler de ikinci baharlarını yaşarlarsa ne âlâ… Aslında madde madde ayırmak ev kadınlığı için komik kaçıyor, çünkü zihinsel ve fiziksel olarak yapılan tüm bu işleri tek tek kategorilere ayırmak pek mümkün değil.  Zaten madde madde ayrılsa, her bir maddenin bütçesi ve kalemi çıkarılsa adam bunu mümkün değil ödeyemez, iş piyasasındaki kimse ödeyemez, o yüzden kadınla evlenir.  Ama ödeyebilecek biri var; Aşkı Memnu evreninden Adnan Bey! Peki neydi Adnan bey ile Bihter’i evlendiren? Şey miydi şarkı sözündeki gibi… “Adnan bey yalnızlıktan bıkınca, Bihter de anasına kızınca…” Müşfik, babacan, zengin iş adamı Adnan Bey’in hayatını idame ettirmesi için evlenmesine tabi ki de gerek yoktu. Birkaç kuşaktır büyük bir servete sahip olan Adnan Bey, yurt içindeki yatırımları ile zenginliğine zenginlik katmaktadır. Bu yüzden yanında bütün bir aileyi —çocukları dahil— ve iki hizmetçi ile bir şoförü istihdam ederken; evlatlık çocuklarından akrabası olanı (Beşir’i de, Behlül’ü de evlatlık sayalım mı?) refah içinde yaşatabilmekteydi. Bunlara ek olarak çocukların bakımı, evin düzeninden ve çocukların pedagojisinden sorumlu mürebbiye bir kadını, Matmazel’i de mesaisiz yanında çalıştırabiliyordu. Matmazel sadece iyi bir maaş ve refah içinde bir hayat sürdürebildiği için değil; Adnan beye olan romantik duyguları ve çocuklara olan sevgisinden de o evdeydi. Harcadığı emek sıradan bir çalışanınkinden çok fazlaydı. Bütün görevlerini aileye karşı hissettiği şefkat ve merhametle sarmalayarak yerine getirdiği için sadece bir ücretli çalışan değilse de, evin hanımı da değildi. "
334,"Aslında Matmazel’in hikayesi, “patriyarka ile sermayenin ortaklığının” kaçınılamaz bir sonucu… Kadınlar, kapitalist sistemin ücretli işçilerini yeniden–üretmek, beslemek, varlıklarını mümkün kılmak için evde çalışmalıdırlar. Kadınlar iş gücünü yeniden–üretirler, erkekler için değil; sermaye için emek harcarlar. Çocukların emekgücü, babalarına acilen yarar sağlayacak olsun ya da olmasın, çocuk yetiştirmek patriyarkayı bir sistem olarak sürdürmede çok önemli bir görevdir (Hartmann, 175). Matmazel’in evi iş yeriyle birleşir, sevilme umuduyla çalışmaya devam eder. Fiili olarak yapmasa da yerine getirdiği evi çekip çevirmek işi, Adnan Bey ve sorumlu olduğu çocukların hayatının devamı için yaşamsal öneme sahiptir. Matmazel’in işi bedava bir ev işi hizmeti değildir belki ama ev kadınına benzer bir görevle istihdamı sermaye için gerekli olmasındandır. "
335,"Heidi Hartmann’ın ifadesiyle kadınların emeğinden yarar sağlayanlar kapitalistler ama aynı zamanda koca ve baba olarak evde kişiselleşmiş hizmetlerden yararlanan erkekler (Hartman, 167) olduğu için Matmazel bu ikircikli konuma itilir. Ücretli istihdamı Matmazel’e kendi hayatını yaşamak, yaşamında yapacağı değişikliklere alan açmak ya da kariyer kurmak gibi yararlar sağlamaz; o, ev kadını ve ücretli işçi arasında sıkışır. "
336,"Belki Adnan Bey bu kadar zengin olmasaydı, ihtiyacı olan bu hizmetli sağlamasının en kolay yolunu Matmazel gibi bir kadınla evlenmekte görecekti. Adnan Bey’i çok iyi bir koca adayı yapacak olan serveti, Matmazel ile Adnan Bey’in romantik eşleştirilmesi önündeki en büyük engel olur. Fakat, her ne kadar dizi fedakârlık ve şefkat gibi duyguları yüceltmek için Matmazel’e farklı bir son yazsa da içten içe biliriz ki Matmazel’in ikircikli konumu değişecek gibi değildir. "
337,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
338,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
339,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
340,Yazar: Kadının Eli
341,Görsel: Sebastian Bieniek
342,"Yarım
saat önce silip yemek yaptığım tezgâhı tekrar siliyorum. Çünkü silmezsem kirli
kalır. Çöpler atılmış, tüm tabaklar kaldırılmış, ocak ve davlumbaz sıçrayan
yağdan arındırılmış. Bu sefer davlumbazın ışığı da açık.  Görüntü hoşuma gidiyor. Bir adım geri
çekiliyorum. “Oh mis gibi oldu. Kadın eli değince başka oldu tabii,” diyorum."
343,"Çok
yoğun olduğumda ya da yemek yapamadığımda yemek yapan bir kocam var. Bu her
seferinde başka insanlar tarafından çok büyük bir lütufmuş gibi önüme sunuluyor
ya da bizzat kendisi ilk sorunda mutfağa çok girdiğinden şikayet ediyor.
Evet, mutfağa çok girdiği oluyor ama bundaki sorunu anlamıyorum. Çetele mi
tutmam lazım benim de mutfağa girdiğimi, yemek yaptığımı anlatmam için ya o
mutfaktayken yaptıklarım; çamaşırlar kendi kendine makineye gitmiyor mesela,
kendi kendine kurutucuya girip sonra dolaplara katlanmış bir şekilde yerine
yerleşmiyor. Çekmecesinde çorap olmazsa bunun hesabını sorma hakkını kendini bulan
kişi, o çorapları her seferinde kimin dolaba yerleştirdiğini unutuyor. Bir
erkeğin mutfağa girmesi neden bu kadar yük oluyor, evlendiği, aynı evi
paylaştığı kadınla beraber yiyeceği yemeği yapmak bu kadar büyük olay mı? (Son
tartışmamızda gerçekten mutfağa girdiği günlerin çetelesini tutmaya karar
verdim bu arada.) "
344,"Peki
yemek yapması beni kurtarıyor mu? Hayatımı kurtarıyor mu? Hayır."
345,"Bir
dönem popüler olan bir video vardı, bir kadın elinde not defteri kocasını ve
çocuklarını etrafına toplamış, her birine yapması gerekenleri anlatıyor, onlar
da not alıyordu. Kadın yerdeki kirli çamaşırları sepete atıyor ve diğerleri not
alıyor, kadın asmadıkları havluyu, kullandıkları diş macunlarını yerine koyuyor
ve diğerleri nasıl yapıldığını not alıyor gibi bir videoydu bu.  Ben de -tıpkı videodaki gibi- bir gün
yapılacak işleri teker teker gösterdim ona. Toplamda yapmak ve yemenin yarım
saat sürdüğü bir yemeğin arkasını toplamanın aynı zamanımı aldığını bana
gerçekten destek olmak istiyorsa yapacaklarını anlattım ve aldığım cevap, “Ama
hayatım senin yaptığın gibi olmaz, sen daha güzel yapıyorsun oldu. Benim
yaptıklarım kadın eli gibi olmaz.” Yüzünde bir gülümseme ama benim hiç gülesim
gelmemişti."
346,"Neden
kadın eli diyoruz mesela. Neden kadınlar girdikleri her alanı çiçek gibi
yapabiliyorken erkekler yapamıyor. Benim ondan bir farkım var mı? Yok. Eve
çağıracağı arkadaşları ya da beraber gideceğimiz etkinlikleri, maçları,
toplantıları, o toplantıda giymek istediği ütülü beyaz gömlekleri, seyahatleri.
Onları da ben düzenliyorum. Tüm bunlar nasıl oluyorsa ancak bir kadın eli
değince düzenleniyor ama o kadının elinin ne kadar işlediğini kimse görmüyor."
347,"Tüm
bunlar bir süredir zihnimin içinde tekrar tekrar dönüp duruyor ne zamandır. Bugün
bir akrabamızla telefonla konuşurken kızının hiç evlenmek istemediğini söyledi
bana. Benden destek beklemiyordu, dert yanıyordu. “Ama oğlum öyle değil, bak
sevgilisi var, evlenmeyi çok istiyor,” dedi. Sonra ikimiz de acı acı gülerek, yaşları
birbirine çok yakın bu iki yetişkinden birinin neden hiç evlenmek istemediğini,
diğerinin ise evlenmek için acele ettiğini konuştuk. Biri evlilikle hayatına
kadın eli değsin, bir düzeni olsun isterken diğeri “o kadın” eli olmak
istemiyordu.  "
348,"Aslında
görüyorlar, biliyorlar. Onları karşımıza alıp teker teker liste hazırlasak bile
yapmayacaklar. Yapmak istemiyorlar, evet. Çünkü büyük dünyalarında bu küçük
işleri neden onlar halletsinler ki. Neden hayatlarında her şeyi onlar yerine
halledecek bir kadının eli varken kendilerini yorsunlar ki."
349,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
350,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
351,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
352,Yazar: Esra Karadoğan
353,"Bir gün bir dizi seyrettim ve tüm hayatım değişti… Tamam, o kadar değil ama diziyi tutkuyla seyrettiğimi söyleyebilirim. “Ah işte bunu yaşadım ben, biliyorum”larla yaşamasam da hissettiğim, gözlemlediğim, arkadaşlarımdan şahit olduğum onlarca detayla dolu bir dizi bu, We’re Lady Parts. Baştan uyarayım, bu yazı bazı tatsız detaylar ve spoiler içerebilir."
354,"We’re Lady
Parts, İngiltere menşeli bir dizi, Müslüman kadınları konu alıyor.
Başta duyduğumda içimden bir “hımm”lamıştım. Ne kadar gerçeği yansıtabilirler
diye düşündüm. Diziyi seyrettiğimde o ufacık hımmlama anı için bile pişmanlık
duydum. Başörtülü kadınlar dizilerde ve filmlerde kâğıttan, öyle ince, kırılgan
ve ezilip bükülebilen fakat işte kâğıt kadar bile gerçek değiller. Bir sunilik
var. Her şey bu kadar tek yönlü ve birbirini tekrar edemez diyordum içimden. Sanırım
bu diziyi en çok bu yüzden sevdim. Karakterlerimizin de varoluşsal sancıları
var, üstelik keskin bir bıçak gibi gerçek; benim gerçekliğim olmasa bile, bu
durum karşısında çarpıldım, işte dizideki mizah o yüzden çok yerinde. Sert,
gerçekçi, komik bir dizi, daha ne isterim. "
355,"Müslüman
kadınların yaşamı birbirinin aynı değil, kadın olmanın hepimize yüklediği
yükler var, bunlar görünmez ama biz görüyor, biliyor ve yaşıyoruz. Başörtüsü bu
durumda bir kurtarıcı da değil, hatta bazen daha da zorlaştırıyor durumu. Bir
anda deccalin kızları olmak mı? Oo, çok severim. Dizi de bunu anlatıyor, yaşadığım
duygudaşlık çok fazla. "
356,"Ana
karakterimiz Amina’dan bahsedeyim. Biyoloji doktorası yapan genç bir kadın, bir
yandan da çocuklara gitar çalmasını öğretiyor. Ne kadar akıllı ve başarılı ama
ruh eşini arıyor… Mevzu sadece evlilik değil. Çünkü onu eş olarak seçmeye
“görücüler” de geliyor fakat başka bir şey arıyor, gelen adaylarla aynı inanca
sahip olsalar da dünyaları çok farklı. Amina bir kere komik bir karakter, bunu
güldürmek maksatlı yapmıyor, romantik hayalleri, iç sesi… Doğuştan komik…
Ruh eşini bulmak için dating uygulaması kullanıyor. İşte burası beni
şaşırttı. Çünkü bizim toplumumuzda başörtülü bir kadının dating
uygulaması kullanması… Tamam, sakin olalım, bu da zaten İslami bir dating
uygulaması. Eskiden büyüklerin yaptığı çöpçatanlıktan pek de farkı yok benim
nazarımda. Fakat beni burada şaşırtan bu dating uygulamaların normalliği
oldu, arkadaşlarımdan birinin böyle bir uygulama kullanması durumunda
kınanacağını biliyorum. Hatta belki fotoğraflarının sosyal medyada
paylaşılacağının da… Çünkü insanlarda hâlâ başörtülü kadını kanatsız melek
görme durumu var. Halbuki dating uygulamaları Müslüman erkeklerle dolu. Kadının
iffet timsali olması gerekiyor, peki ya erkek? Bu çelişki bizden önceki
nesillerin yaşamadığı bir durum ama beni en çok rahatsız eden kısmı kadının
duygudan, arzudan yani insanlıktan azade bir varlık olarak düşünülmesi."
357,"Peki Amina
kınanmaktan kurtuluyor mu? Olur mu hiç öyle şey çocuklar… Amina’nın onu
destekleyen, sürekli kendisi olması gerektiğini salık veren bir ailesi var ama
toplum ailesinden oluşmuyor. Müziğe olan tutkusu onun işini zorlaştırıyor. Hangi
Müslüman erkek tutkuyla gitar çalan bir kadınla evlenmek ister. Soruyu şöyle
değiştirelim: Hangi Müslüman erkek, hobisini ya da işini tutkuyla yapan bir
kadını ister… Zaten kadınların hayatları boyunca tutkuyla gerçekleştirmek
istedikleri her şey küçümsenir, bu Amina’ya has bir durum değil. Fakat
Amina’nın Müslüman olması bu durumu başka bir boyuta taşıyor. "
358,"Müslüman
kadınların farklı temsilleri, o kadar güzel ve o kadar gerçek ki. Bir yanda iyi
kızlar var, erkeklerle ilişkileri sadece evlilik çerçevesinde, helal bir hayat
yaşama gayretindeler. (Ben bu satırları yazarken sosyal medyada başörtülü
kadınların evlilik, eş, aşk üzerine konuşması eleştiriliyordu, yine.) Amina’nın
arkadaş grubu da böyle… Onun romantik hayallerini zaman zaman kınıyorlar hatta.
Diyaloglar arasında Amina “My man,” dediğinde yüzleri hemen ekşiyor mesela.
Diğer yanda da kötü kızlar var. Müslümanlar ve müzik yapıyorlar, hatta
punk yapıyorlar. İşte onlar da Lady Parts. Amina’ya göre onlar sıradışı,
arkadaşlarına ve ona benzemiyorlar çünkü.  "
359,"Lady Parts’ın iyi
bir gitariste ihtiyacı oluyor ve Amina ile karşılaşıyorlar. Amina ne kadar
müziğe tutkun olsa da bu gruba dahil olmak, onlardan biri olmak istemiyor. Fakat
bir erkek, grup üyelerinden Ayseha’nın çekici erkek kardeşi, onun fikrini
değiştirmeye yetiyor… Ama bunun da gizli saklı olması lazım, neden kendini
kendi elleriyle ötekileştirsin; çocukluk arkadaşı Noor ve diğer arkadaşları,
onun böyle bir grupta gitaristlik yaptığını öğrenirse ne düşünür hem."
360,"Lady Parts ilginç bir grup, grup üyelerinin her biri birinden farklı ve çarpıcı. Grubu kuran ve kasaplık yapan, erkeksi ve sert görünümüyle dikkat çeken Saira; çizimlerini satmaya çalışan, evli ve çocuklu, grubun duygusal dengesini kuran Bisma; kendi kendine davul çalmayı öğrenen para kazanmak için Uber şoförü olan Ayesha ve son olarak gizemli ve burkalı menajer Momtaz.  Tüm karakterler o kadar gerçek ki bu karakterlerin ortasına Amina’nın yerleşmesi bana hayatı anımsatıyor. Ben yazarken siz okurken farklı gelebilir ama oyunculuklarla, diyaloglarla içine girmekte hiç zorlanmayacağınız bir dizi We’re Lady Parts."
361,"Amina,
Ayesha’nın erkek kardeşi için kurduğu romantik hayallerini gerçekleştirmek
isterken işler hiç de planlandığı gibi gitmiyor. Bu masum görünen date
önce arkadaşlarına sevilen, arzulanan bir kadın olabileceğini ispat ediyor,
fakat sonra bunun bir oyun olduğunu acı bir şekilde anlıyor. Karşısındaki erkek,
onu sadece arkadaş olarak görüyor, tatlı, komik, sevimli bir arkadaş. Tüm bu
karakterlerin inşa edilişi, kendilerine has çelişkileri, yaşadıkları yıkımlar,
profesyonel gözle baktığımda da çok etkileyici geliyor. Öte yandan seyrederken
Amina’nın kalbinin nasıl kırıldığını anladım; duygu aktarımı, sonrasında
yaşadığı öfke… Böyle gerçek karakterlere hasret kalmışım. Amina yaşadıklarını
yine müzikle atlatıyor, grubun onu bir anda sarıp sarmalaması, hayal ettiği
gibi şarkılar söylemesi çok güzel fakat Amina’nın güçlü bir sosyal anksiyetesi
var. Müzik hayallerini süslese de, çok yetenekli olsa da, sahneye çıkması
gerektiğinde eli ayağına dolanıyor, vücudu tepki, veriyor. Sahneye çıkmak çoğu
insan için zor olabilir, ama Amina Müslüman bir müzisyen olarak alabileceği
tepkilerin farkında, yanlış bir iş yaptığı hissinden kurtulamıyor, izlerken
ister istemez anksiyetesinin sebebinin bu olabileceğini düşündüm.  "
362,"Amina bu
kadar gönül ilişkilerine odaklıyken Saira’nın hayatının en önemli yerinde Lady
Parts duruyor, müzik yapmak, müziğini duyurmak istiyor. Duygusal ilişkiler
yaşamakta berbat ve kendini ifade edemiyor, öte yandan Amina’ya inanılmaz
yardımcı; çünkü onun bir gitarist olarak neler yapabileceğinin farkında. Momtaz
ise grubu daha iyi bir yere taşımaya çalışıyor, ona göre tanınır olmak, sosyal
medya, işlerini kolaylaştıracak, müziklerini yapmalarını sağlayacak bir alan.
Burada acı acı güldüğümü söylemeliyim, sosyal medya tahmin ettiklerinden çok
daha acımasız davranıyor onlara. Hakaretler, linç girişimi… Tabii burada,
başlangıçta onlara fazlasıyla sıcak davranan fenomenin onlarla yaptığı
röportajdan cımbızla seçtiği cümleleri ön plana çıkarmasının da etkisi var. Ayesha’nın
kendisi olma yolunda belki attığı ilk adımı da görüyoruz, görünüşte o da sert
bir karakter ama kardeşini Amina’nın kalbini kırmaması için uyarması gibi bir
durum da var.  Sonuçta onun da kalbi
kırılıyor, bu fenomenle yakınlaşması onu diğerlerinden daha çok etkiliyor. Varlığını
açıkça duyurması durumunda çok daha kötüsünü yaşama ihtimaliyle yüz yüze
geliyor. "
363,"Grup
aldıkları ağır tepkiler, hakaretler ve yaşadıkları tartışma sonucunda
dağılıyor. Amina ifşa olmuş durumda. Arkadaşlarına söylediği date
yalanı, röportajda söylediklerinin çarpıtılması, Müslüman topluma kafa
tuttuğunu dile getiren bir müzik gurubunda yer alması… tüm bunlar yüzünden arkadaşları
Amina’nın yüzüne bile bakmıyorlar. Daha sonra Noor duruma el atıyor, ama pek de
seveceğimiz bir şekilde değil: Amina’nın kırık kalbini tamir edecek ve hayatını
yola koyacak… Noor’un Amina için geliştirdiği programda bundan sonra müzik yok,
sadece ciddi ilişkiler ve doktorası ile çalıştığı labarotuvar olacak Amina’nın
hayatında. Ayrıca Amina’ya kendince uygun gördüğü adaylarla buluşmalar
ayarlıyor. Burası biraz çıldırtıcı; adayların hepsi birbirinden beter ve tekrar
anlıyoruz ki Müslüman kadınlar için çizilen sınırlar erkekler için yok. Erkeklerin
ilk buluşmada odaklandıkları konuların kaç kadınla evlenecekleri, eşlerinin
nasıl fiziki özelliklere sahip olacağı ve salt cinsellik olabilmesinin başka
açıklaması yok. Hatta bazı erkekler daha tacizkar da olabiliyor, Amina’ya bir
rock grubunda çalıyorsa, daha başka neler yapabileceğini soruyorlar…"
364,"Bu sadece
bir dizi değil. Flört evreninden birkaç ışık yılı uzakta evli bir kadın olsam da
bu erkeklerin kurgusal karakterler olmadıklarını maalesef biliyorum. Bazen
hayat kurguyu takip ediyor, bazen kurgu hayatı. Lady Parts gördüklerimi,
duyduklarımı ve yaşadıklarımı yansıtan bir dizi oldu. Çok güldüm ama kendi kalp
kırıklıklarımı hatırladığım yerler de oldu. Kendi halinde, kendi dünyamda
yaşamaya çalışırken marjinal bulunduğum zamanlar, aykırı ilan edilmem, sosyal
medya linçleri, hepsi tanıdıktı benim için."
365,"Yapımcısı
Nida Manzoor, We’re Lady Parts’la şahane bir iş yapmış, ilk sezonun
Amina ve Lady Parts için daha olumlu bir yerde bittiğini söyleyebilirim.
Sonuçta herkes kendini bulacaktır, diğerleri onu kabul etse de etmese de. We’re
Lady Parts, müziklerinin niteliğini, diyaloglarının şahaneliğini,
oyunculukların seviyesini, hepsini bir köşeye koysam bile sadece bana
düşündürdükleri için bile çok sevdiğim bir dizi oldu. Yalnız bu hikâyeler yarım
kaldı ve ben de izleyici olarak doymadım. Meraklananlar için kötü haberi
söyleyeyim, dizinin maalesef sadece bir sezonu var, o da altı bölüm. Umarım
yapımcılar ellerini çabuk tutarlar da çok geçmeden ikinci sezonu da seyrederiz.
"
366,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
367,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
368,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
369,Konuk Yazar: Evin Hanımı 
370,Heykel/Görsel: Elizabeth Price
371,"“— Ah o terlikler! dedi, her işimizi bozdu. Hanımın geldiği hiç duyulmuyor. Ne yapsak yakalanıyoruz. Eskiden ne iyiydi. Yüksek ökçelerin takırtısından evin en üst katında kımıldadığını duyardık.   Hasbihal uzadıkça, kendi göremediği başka rezaletlerin mufassal hikâyelerini işitiyordu. Dayanamadı. Gözlerini açtı:"
372,"— Sizi alçak, hırsız, namussuzlar! Defolun şimdi evimden!"
373,Diye haykırdı. Bu dokuz senelik sadık hizmetçilerini hemen kapı dışarı etti.
374,"Aşçı, işçi, artık eve ne kadar adam aldıysa, hepsi arsız, hırsız, yüzsüz, namussuz çıkıyordu. Tam iki sene bir adam akıllısına rast gelmedi. Malı mülkü varken, hiçbir sıkıntısı yokken, bu hizmetçi üzüntüsünden zayıflıyor, sararıp soluyordu. Baktı olmayacak! Yine yüksek ökçeli iskarpinlerini giydi. Hizmetçilerinin hırsızlıklarını, uğursuzluklarını, namussuzluklarını göremez oldu."
375,"Benzine kan geldi. Vâkıâ yine, başı dönmeye başladı. Fakat sesi işitilmeyen ökçesiz terlik giydireceğini düşünerek doktora kendini göstermiyor “Hiç olmazsa şimdi yüreğim rahat ya” diyordu…”[i]"
376,
377,"Ailesi Afrika ülkelerinden birinden Amerika’ya göç etmiş, Amerika eyaletlerinden birinde doğup yaşamış ve uzun yıllar boyunca çalışmış bir arkadaşımla buluştum. Türkiye’ye yeni taşındı. Amerika’da çok başarılı olduğu, tanındığı bir işi, alanında ödülleri vardı. Ani bir iş teklifiyle hep merak ettiği bu ülkede birkaç yıl da olsa yaşamak istedi. Başka bir ülkede yeniden bir hayat kurmayı denedi… "
378,"İyi bir maaşı ve güzel bir muhitte kiraladığı iyi bir evi var. Bazı bürokratik problemler dışında buradaki hayatından memnun. İş yerindeki hiyerarşinin ağırlığından bahsediyor. Amerikan olduğu için iş konularında esnek aslında, patrona isimle hitap etmek, efendim’ler, şefim’ler, bey’ler olmadan da kişilerarası ilişkilerinde sınırları koruyabilecek biri… Ama Türkiye’de işler öyle değil, yönetici ciddiyet ve dahası üstünlük hissini istiyor."
379,"Beraber turistik bir caddede yürüyoruz, ama nasıl kalabalık! Biz art arda ilerlerken, yanımızda yürüyen adamın biri laf atar gibi -ama onun da anlamayacağını bilerek, söylenmeye başlıyor- “Ablaa, etrafımda yürüyüp duruyorsun, dibimde duruyorsun, iki dakika yol ver ben önden yürüyeyim!”  Muhtemelen ikimizi de turist sandığı için bu kadar kolayca lakayt biçimde konuşuyor bizle, eski bir Reçel yazısından hatırlarsınız,  “Abla” denilmek bir şeydir. Yazıdan bir yorumu da özellikle hatırlayalım: "
380,"“…çok insan konuk yazarın yazıyı bir paye beklentisi içinde yazdığını, kariyerist olduğunu, “kompleksli” olduğunu düşünmüş. halbuki bu yazının dikkat çektiği çok önemli bir nokta var. erkekler çok incelikli şekilde sizi diğer kadınların statüsünde görmediğini belli eder. her toplumsal karşılaşmanın bir usulü adabı vardır. o adabın içinde size der ki “senin yerin tam olarak diğer kadınlarla eşit değil, benle zaten hiç eşit değilsin”. bu ayrımcılıktır. bunu bile bile yaparlar. bunu kendi statüsünü belli etmeden nasıl anlatsın? Zor.”   "
381," Günü bitirip, akşam eve döndüğümden beri neye sıkıldığımı anlamaya çalışıyorum. Benden çok daha fazla para kazanmış/kazanan ve hatta kazanacak, Amerika vatandaşı ve Avrupa vizelerine sahip, expatriate, çok başarılı bir kadın varken karşımda, ben neden onun için üzüldüm? [Otur kendine üzül]."
382,"Kadına değil, bir şeylerde kendimi görmeme üzüldüm belki. Bir yanıyla özendiğim ülke değiştirme kararını bu kadar kolay almasına sebep olan bekarlığı kırk yaşında ister miyim? Yaptığım onca işten sonra hala Müslüman erkeklerin işgalciliğinden, erkek yöneticilerden narsisizm krizlerinden mi bahsedeceğim ben de? Yolda, rastgele adamın tekinin lakayt lafı canımı sıkar mı? O Afrikalı, kadın, başörtülü ve de siyahi olduğu için yolda ipsiz sapsız adamın laf atıp küçümsemesine maruz kaldı. "
383," Kırık yaşımı aştığımda bir benzeri bana da olur mu? Onun kıyafetleri öyle çok şık değildi, belki ben de olmayacağım? Ama zaten bu da ayrı bir giyim tarzı değil mi?  Aklıma gelen, başka bir Reçel yazısından cümle: "
384,“…Noter kâtibi biraz da kadının tipinden kaynaklanan bir önyargıyla (başörtülü hacı teyze stereotipi) üstenci bir dille …”   
385,"Olur mu olur, mevcut örneklerimiz bunu gösteriyor. Kadınsan, ötelenen bir görüntüye ya da kıyafete sahipsen, rahatlığını öne çıkaran bir tarzı tercih ediyorsan, tüm bunlardan ayrı olarak fazla tesettürlüysen prezantabl oluşa meydan okuyorsun demektir. Prezantabl da sanırım, İngilizce “presentable” dan devşirilmiş bir kelime, bedenini nasıl/hangi kurallarla sunduğunla ilgili bir şey diyebiliriz belki ya da Türkçe söyleyelim “insan içine çıkarılacak görüntü” … Ki bir zamanlar zaten iş ilanına eklenmiş olan prezantabl kelimesi, başörtülü birini istihdam etmeyecekleri anlamına gelirdi… Çünkü kadınsan sadece ne kadar çok kazandığın ve bildiğin belirlemez saygınlığını, geçmen gereken başka sınavların olur sembolik sermayen ve prestijini arttırmak için. "
386,"Aslında, günüm, belli belirsiz başlayan ama eşeledikçe artan bir can sıkıntısıyla sonlanmamıştı. Eve dönmek için metroya bindiğimde, cadde satıcılarının aşırı güler yüzlü Arapça faddal’ları, bazı Farsça konuşmaları, İngilizce welcome’ları, “Arap geldi” cümlelerinin yerini bezgin ve nahoş bakışlar aldı. Buna şaşırmıyorum aslında; birkaç yıl önce metroda iş dönüşü yorgunluktan uyuyayazdığım bir gün yanımda, beni işaret ederek “Bu Araplar da ne pis buldukları yerde uyuyorlar…” tarzı bir konuşmayı duyduğumdan beri başörtümü Arap tarzı yapmamıştım. Bir zamanlar daha kozmopolit diye tercih ettiğim bu tarzı, sanırım bir daha asla denemeyeceğim. Çünkü ben yüksek ökçelerdeki kadınım, söylenen şeyler yüzüme denmeyip arkamdan söylense, onlar hiç yokmuş gibi yaşayabilirim."
387,"[i] Ömer Seyfettin’in Yüksek Ökçeler isimli
öyküsünden."
388,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
389,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
390,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
391,Konuk yazar: Bey değil hanım
392,"

Görsel: Marcelle Miro-Gray

"
393,"Annesi ve hatta anneannesi bile toplumsal cinsiyet kavramları hakkında mücadele vermiş, şehirli, seküler bir ailede büyümüş, kendini feminist zanneden otuz beş yaşında bir kadınım. “Zanneden” diyorum çünkü o kadar da feminist olmadığımı yeni öğrendim. Feministmişim ama kendime kadar, feministmişim ama işime geldiği kadar, feministmişim ama onayımdan geçirene kadar. Anlaşılmıştır sanırım, bu aslında bir öz eleştiri yazısı."
394,"Çocukluğum, ergenliğim ve ilk gençlik çağlarım; kadınların istediklerini yapabilecekleri, her şeyi başarabilecek yetkinliğe ve güce sahip oldukları, istediklerini giyebilecekleri, bir erkeğin korumasına ihtiyaçları olmadığını duyarak geçti. Tüm dini kitapları okumuş, sonrasında çok tanrılı ve tek tanrılı dinlerde kadının yerine dair birçok kaynağı yalamış yutmuş biri olarak feminizm ile dinin aynı yerde olamayacağına kanaat getirmiştim. Asya ve Avrupa’yı birbirine bağlayan köprüleri ile jeopolitik öneme sahip bir ülkede yaşayıp Orta Doğu ile de komşu olunca, yanı başındaki topraklarda vücut bulan ataerkil teokratik rejimlerin kadınlara yaptıklarını görerek büyüyorsun tabii ki."
395,"Aklın kemale erdiğinden itibaren İran’da, Afganistan’da, Pakistan’da, Suriye’de okumak için bile mücadele veren kız çocukları için, müzik dinlemek istediği için kurşuna dizilen, aşık olduğu için taşlanan, bileği göründüğü için öldürülen kadınlar için isyan ediyorsun; sosyal medyada onlar için paylaşımlar yapıyorsun, teokratik rejimlerin dayattığı baş örtüsünü çıkarıp savuran kadınlarla gurur duyuyorsun. Tabii ki! Neden duymayasın? Malala’nın kitabını alıyorsun, belgeselini izlerken ağlıyorsun, midenden bir öfke kabarıyor, göğsüne geliyor, ağzına doluyor, çığlık atmak istiyorsun. "
396,"“Kadınlar istediklerini giyer, size mi kaldı onlara ne giyeceklerini söylemek? Ohhh ne de güzel savuruyor saçlarını, aç kız saçını başörtüsünü babaları taksın.” Değil mi? Değil! Ohhh ne güzel de destek verdim kadın mücadelesine seküler seküler."
397,"Sonra bir haber okuyorsun, kendi ülkenden. Bir tarikatın
şeyhi, şıhı her neyi ise köydeki tüm kadınlara tecavüz etmiş. Kadınlar adamın
onları cennete götüreceğine inanmış; inanmasalar da babaları, kocaları, abileri
inandığı için tecavüze uğramış. “Ayy valla çok cahiller ya. Bile isteye
kafalarını kapatıyorlar zaten. Bu kadınlarla biz neyin mücadelesini vereceğiz?”
diyorsun."
398,"Malala gibi kafalarından vuruluyorlar  “Su testisi” diyorsun, okuldan alınıp
evlendiriliyorlar “Rızasıyla gitmiş” diyorsun, rakı içen mümin erkek görüyorsun
gücüne gitmiyor da rakı içen türbanlı görüyorsun “Bu ne perhiz?” diyorsun,
diyorsun da diyorsun. Hee bir de “Müslüman Feministler” var ki onları zaten hiç
anlamıyorsun… Bir arkadaşım anlamıyordu ordan biliyorum. "
399,"Birlikte yaşam kültürünü doğru anlamış ve doğru aktarmış bir
ailede büyüdüğüm için bende durumlar bu kadar keskin değildi. Annemin mesleği
sebebiyle haritanın seküler olmayan kısımlarında da büyüdüğüm için o çok övülen
kutsal aile yapımızın kokuşan, çürüyen, kurtlanan yerlerini görebildim. Ülkenin
aynı zaman diliminde, ayrı yüz yılları yaşadığını biliyorum fakat İslami
Feminizm benim için de bilinmez bir dünya idi. Kadın mücadelesini, kadının
özgürlüğünü savunurken kadının silinmesinin sembolü o başörtüsünü nasıl
takıyorlardı? Nasıl bir erkeğin şahitliğinin iki kadının şahitliğine denk
olabileceğini kabul ediyorlardı? Nasıl bir adamın dört kadınla evlenmesine razı
olabilirlerdi? Bunun neresi feminizmdi? Sorular sorular sorular…"
400,"Otuz beş yaşımda kendime bu kavramı anlama ödevi vermiştim. Sosyal medyada takip ettiğim ve fikirlerine önem verdiğim bir müslüman feministe utana sıkıla mesaj attım bir gün.” Aman sınır ihlali yapmayayım, aman yanlış bir şey söylemeyeyim” diye diye attığım mesaja anında cevap geldi. Bana kitap ve belgesel önerdi. Ödevim verilmişti, koşa koşa kitabı almaya gittim. Zahra Ali’nin yazdığı Öykü Elitez’in çevirdiği İslami Feminzimler kitabı. Bir pazar sabahı kahvemi demledim, salona geçtim, kimse uyanmamışken kitabımın ilk sayfasını açtım. İlk paragrafta o ayıltıcı tokadı yedim "
401,"“İslami feminizm; bir taraftan dini ataerkil kabul eden feministler (aaaa ben) tarafından yadsınıyor, diğer taraftan Müslüman kadın ve erkekler tarafından İslam’ın batılılaşması olarak görülüp reddediliyor” Evet, ben bugüne kadar Müslüman Feministleri reddedip, dışlamadım ama düşünce sistemlerini, dayandıkları temelleri de hiç anlamadım. Oysa konu bu değil, asıl hatam şuymuş; kadınlara eşit davranılması gerektiğini savunurken meğer ben de ötekileştiriyormuşum. Sadece anladığım kadınların özgürlük mücadelesine destek veriyormuşum içten içe. Zaten günümüz ataerkisi içinde köşeye sıkıştırılmış müslüman kadının o cenderede verdiği varoluş mücadelesini babasına, dayısına, eniştesine, mahallenin muhtarına, köyün imamına anlatmaya çalışması bir yana bir de benim gibi inançsız feministlere de kabullendirme zorunluluğu varmış. "
402,İkinci darbeyi 63. sayfada vurdu kitap.
403," “Kadınların durumundaki kötüleşmenin zaten medeniyetin reddedilmesiyle zarar görmüş olan İslam dünyasını yozlaştıran sömürgeleşmeyle birlikte doruğa ulaşacağı aşikar. Kadınlar, onları dini bir baskı olarak gördüğü başörtüsünden kurtararak medenileştirmeyi amaçlayan sömürgeci diskur ile onları kuşatma altındaki İslami kimliğin son siperi addeden milliyetçi ve gelenekselci söylem arasında hapsolmuştur” "
404,"Aaaa bu şey değil mi ya? Kadınların istediği her şeyi giyebileceğini söylerken sadece inandığı için başörtüsü takabileceğini kabul edemeyen ve onu isteyerek taktığı başörtüsünden kurtararak özgürleştireceğini zanneden ben? Ne oldu kadınların onları kurtaracak birilerine ihtiyaçları olmadığını savunduğun onca tartışmaya? Ne oldu “Senin fikrinin ne önemi var” naralarına, ne oldu onca okumaya, onca slogana, onca mücadeleye? Bir kadını sırf kendisi olduğu için, halat yarışındaki gibi karşı takıma ataerkiyi alarak çekiştirmiyor musun? Çekiştiriyorsun. Ya senin tarafına gelecek ya da mücadelesini kabul etmeyeceksin."
405,"Kitap özetle şunu söylüyor “Teokratik ataerkil rejimler
kadınların bağımsızlığı ve mücadelesi ile yıkılacaklarını bildikleri için
onları pasifleştirmeye, yalnızlaştırmaya çalışıyor. Biliyor ki o kadınlar
kolektif bir mücadeleye girebilirlerse durdurulamaz olacaklar. Bu sebeple
kadınlara uyguladıkları her türlü baskıcı eylemi dine mal ediyorlar ki
eleştirilmesinler. Ayrıca bu kadınları sistematik olarak yalnızlaştırıyorlar ki
devrim gerçekleşmesin” ekliyor Zahra Ali, “Tüm diktatörler arasında en kötüsü,
dini diktatördür, çünkü her şeyi Allah adına yaptığı iddiasındadır, bu da her
türlü eleştiriyi imkansız kılar”  İşte
tam da bu noktada batılı seküler feministler devreye giriyor. Müslüman
kadınların sistematik yalnızlaştırılmalarına dolaylı veya doğrudan, istemeden
veya isteyerek katkı sağlıyoruz. Ne acıdır ki bunu yaptıktan sonra “Asla yalnız
yürümeyeceksin” diye sokaklarda bağırıyoruz. Tam olarak hangimizin yalnız
yürümeyeceği ise muamma. "
406,"“Kadınların ne giydiğine, nasıl yaşaması; neyi nasıl
yapmaları gerektiğine kimse karışamaz” derken meğer çoğunlukla inançsız
kadınlardan bahsediyormuşum çünkü onlar kooossskoca inançlı kitlelere bile
karşı durabiliyorlarmış. Peki, hem inancını hem de inandığı şey yüzünden
kimliğini sorgulayan bir dünyaya karşı ayrı ayrı mücadele veren ve dik duran
kadınlara ne olacak? Bu noktada tam olarak şu ses geliyor “Aradığınız özgürlük
savunucusuna şu anda ulaşılamıyor, lütfen daha sonra tekrar deneyiniz” Bütün
kadınlar özgürmüş ama bazıları daha özgürmüş. Çok zor bir coğrafyada, Batılı
seküler kadınların mücadelesinden daha da zor bir mücadeleyi veren kadınları,
Malala gibi kafalarından vurulana kadar göremiyormuşum. Bir yerdeki çok esaslı kadın
mücadelesi, en başta başka kadınların onayını almak zorunda kalıyormuş. Kendi mahallesinde
dışlanan, kendi kültüründe ayrık otu kabul edilen, kendi kökleriyle savaşan
kadınların bir de benim cephemde mücadelesi varmış. Oysa asıl mücadele ataerkiyleydi
hani?"
407,"Tüm bu aydınlanmalarla kitabın altını çize çize bitirdim. Okumak
isteyenler olur diye daha fazla alıntı yapmayacağım ki bence herkesin mutlaka
okuması gerekiyor. Evet; hala kafamda oturmayan, bana mantıklı gelmeyen yerler
var, evet tabii ki bir kitapla hayatım değişmedi daha gidilecek çooook uzun bir
yol var ama bunlar hep ikincil kazanımlar. Ben kendi adıma en büyük kazancı
elde ettim. İkiyüzlülüğümle yüzleştim, aynada kendime baktım. Daha çok kadını
anlayabildiğim, daha çok kadınla gönül birliği yapabildiğim bir üst versiyonuma
dönüştüm. Bundan sonraki yolu bu bilinçle yürüyeceğim ki bazı şeyleri daha
doğru anlayabileyim. Umarım bu yazı, benim gibilere yüzleşme fırsatı verir.
Umarım bu yazıyı okuyan ve benim gibi (!) olmayan inançlı kız kardeşlerim öz eleştirimi
kabul eder. Tüm kadınların özgürlüğüne! "
408,
409,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
410,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
411,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
412,"İlk
kez regl olduğumda mahallemizdeki bakkaldan bozma ufak marketten ped alırken
zorlandığımı hatırlıyorum, satan kişi, yaptığım utanılacak bir şeymiş gibi gözlerini
dikip bakmıştı. Bugün bile görüntüsü, o hâli canlı. Pedi aldım ama bir daha
oradan alamayacağımı düşündüm. O adam artık regl olduğumu biliyordu! Ne
korkunç! Genç bir kadın, tamamen doğasına, yaradılışına uygun bir şekilde regl
oluyor ve bununla ilgili bir ihtiyacını temin ediyor. Ne ayıp! O yaşlarda biri
size bunun utanılacak, saklanması gereken bir şey olduğunu söylerse siz de
utanır ve saklarsınız. Bu durumdan beni süper marketler ve babam kurtarmıştı. Düzenli
olarak, üç kızına ped aldı. Utanmanın ne kadar garip olduğunu, babamın
yaptığının ne kadar önemli olduğunu zamanla anladım. Aradan geçen zamanda tüm
bunların değiştiğini sanıyor insan ama sonra bir bakıyorsun, pedleri alırken
siyah bir poşete koymamızı söyleyen, ped aldığımız için bizi kınayan ya da regl
dediğimiz için sapık ilan eden birilerine denk geliyoruz. Bazı şeylerin
değişmesi zaman alıyor."
413,"Bahar
Aldanmaz Fidan ve İlayda Eskitaşçıoğlu’nun yazdığı, Aslı Alpar’ın resimlediği
Hadi Konuşalım da bunu konu alan bir kitap. İlayda Eskitaşçıoğlu ve Bahar
Aldanmaz Fidan Konuşmamız Gerek Derneği kurucuları. Böyle bir kitap
hazırlamaları da ataerkil bir düzende yaşayan kadınlar için yerinde bir çalışma,
regl, rahatça konuşulması gereken bir konu."
414,"Genç
kadınlara, henüz regl olmuş ya da olmak üzere olan kadınlara hitap eden bu
kitap regl hakkındaki mitleri ve tabuları Elif’in yaşadıkları üzerinden
değerlendiriyor. Kitap boyunca Elif’in günlüğünden de yaşadıklarını takip
ediyoruz. Elif regl olunca hem konuya hâkim olmamasından dolayı şaşkınlık
yaşıyor, hem de çevresindeki insanların tepkilerinden çekiniyor. Bazı
arkadaşları ona regl iken turşu kuramayacağını, duş alamayacağını söylüyor.
Bunlar mantıklı gelmese de Elif tüm bunlara şaşırıyor. Günlük, bir biçim olarak
okuyanın daha rahat empati kurmasını sağlıyor. Sınıfta Konuşmamız Gerek Derneği
tarafından verilen ufak bir eğitimde bile yaşananların kadınlara tanıdık
gelmemesi imkânsız. O yaşlardaki genç bir kadının bakış açısı yerinde aktarılmış,
eğitimde anlatılanlar elzem. "
415,"Kitap
sadece regl olmak üzerine de değil tabii, regl yoksulluğundan da bahsediyor.
Dünyada ve Türkiye’de pede ulaşmakta zorlanan kadınlardan ve sebeplerinden de
bahsedilmiş."
416,"“Hijyenik
ped, tampon ve menstrüel kap gibi ürünleri herkes rahatlıkla satın alamıyor ne
yazık ki. Bu ürünler çok yakın bir zamana kadar %18 Katma Değer Vergisi ile,
sanki lüks tüketim ürünleriymiş gibi vergilendiriliyorlardı, biliyor musunuz?
Ne mutlu ki yakın zamanda bu vergi oranı biraz daha düştü. Ancak sorunlar
ortadan kalkmadı. Bugün ortalama bir ailenin menstrüel ürün ihtiyaçlarını
giderebilmesi için hiç de azımsanmayacak bir miktarda para harcaması gerekiyor.
Asgari ücretle geçinen bir aile için veya kayır dışı çalışmak zorunda kalan
mevsimlik bir tarım işçisi bir mülteci aile için bu çok yüksek bir fiyat bu
yüzden regl olan pek çok kişi bu ürünlere erişim sıkıntısı çekiyor. Tek sorun
bu ürünlerin pahalılığı değil ne yazık ki. Kimileri için zor yaşam koşulları
nedeniyle temiz, güvenli bir tuvalet, bir çöp kutusu da bazen erişilmez
olabiliyor. Biz bunların tümüne regl yoksulluğu diyoruz.”"
417,"Regl
olmak, hasta olmak değil, bu bilinçle hareket etmenin bile bir kadının iç
dünyasını değiştireceğine inanıyorum. Kendine her ay “hastalanıyorum” diye
bakmak yerine, bu olağan bir şey demek ister istemez fark yaratır. Bazen
kendini sevmeyi, kendini kabul etmeyi kapsül bilgilerle sunanlara tepki
gösteriyoruz ya, regl ile barışmak benim için kendimi sevmek, kendimi kabul
etmek demek. Regl olduğum günler yorgun hissedebileceğimi biliyorum, yaşadığım
o durum ya da çok meşhur bir komedyenin bir zamanlar dalga geçtiği gibi “hâllerim”
normal. Hâllerimle şeytanlarım gibi savaşmıyorum artık. Nedense kadınların
hâlleriyle dalga geçerken, erkeklerin trafikte öfkeli tavırları, tüm dünya ve
yol hakları onlara aitmiş gibi davranmaları hâlleri çok normal… Kimse
yaşadığı herhangi bir sorunda, olay çıkaran bir erkeğe “Özel günündesin
galiba?” demiyor. Aslında şunları yazmak bile saçma geliyor ama tane tane
anlatmamız gerekiyor bazen. Tüm yaşadıklarımızın sebebi de tıpkı kitapta
bahsedildiği gibi, daha çok erkekler tarafından yani regl nedir bilmeyen, bunu
deneyimlememiş, bu yüzden empati kuramayan insanlar tarafından yönetilmemiz.
Bazen anlaşılmasa da bazıları bu konuyu geçtik biz dese de biz konuşalım
istiyoruz. Regl bir tabu olmamalı. Tabu olmamalı ki özellikle genç kadınlar
kendilerinden, kadınlıklarıyla ilgili yaşadıklarından utanmasınlar, daha da
önemlisi regl yoksulluğu yaşamasınlar. "
418,"Çok
sevdiğimiz bir diziden bir replikle de mesajımızı verelim. “Kanınız sizin
arkadaşınız!”[i]"
419,"[i] We Are Lady Parts dizisinin ilk bölümünden bir replik. Müslüman, çizer, feminist Bisma, regl kanını temsilen çizdiklerini iğrenç bulan genç kadınlara böyle seslenir."
420,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
421,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
422,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
423,Konuk Yazar: Camdan Prenses
424,Görsel: Michael David Adams 
425,"Hayatım boyunca etrafımdan hassas olduğumu
duydum, hassas, duyarlı, alıngan, kırılgan, buluttan nem kapan. Elimde de
değildi ve bence içimde bir yerlerde çok haklıydım. Zamanla bunları aştığım
dönemler oldu, baş edebildiğim, görmezden gelebildiğim ama zaman zaman da tüm
insanların üstüme karabasan gibi çöktüğü günler de. İnsanlar gerçekten bu kadar
duyarsız, bu kadar kaba, bu kadar, bu kadarlar mıydı? "
426,"Tüm bunları en çok yaşayanlar
anlayacaktır. İnsan kendini tanıdıkça farkına varıyor, bazen gerçekten insanlar
saydıklarımız kadarlar, o kadar kötü, o kadar duyarsız, o kadar ağzından çıkanı
kulağı duymayan, bazen de sadece tüm bunlara “alınan,” “takılan” bizleriz.
Yalnız olmadığımı umut ederek bunu yazıyorum tabii. "
427,"Bir gün, insanın kafasında bir
şimşek çakar ya hani bana da öyle bir şey oldu. Aklıma Prenses ve Bezelye
Tanesi masalı geldi. Tüm masallar cinsiyetçi öğelerle doludur elbette ama bu
masal biraz farklı benim için, ben bu masalda kendimi buldum. Kraliçe oğluna
layık bir gelin arar, nedense tüm gelin adayları alelade gelir ona. Alelade adayların
hepsinin prenses ve çeşitli meziyetlere sahip olması gibi bir durum var. Tabii
nedense prens hayatının geri kalanını beraber geçireceği kadını aramak için hiç
uğraşmıyor. Masalda kraliçe güçlü bir kadını simgeliyor gibi görünse de aslında
ataerkinin erki bu sefer kraliçenin elinde. Diğer kadınları kendi aralarında
yarıştırma hakkını görebiliyor kendinde. Tanıdık geldi mi? Ama benim anlatmak
istediğim başka. "
428,"Kraliçe sadece diğer kadınları
yarıştırmakla kalmıyor, onları eşi benzeri görülmemiş bir teste de tabi tutuyor.
Gözüne kestirdiği prensesleri kat kat yatakların altına konulmuş ufacık bir bezelye
tanesiyle test ediyor. Çünkü sadece gerçek prensesler o bezelye tanesini
hissedebilir ve sadece gerçek bir prenses kraliçenin biricik oğluyla
evlenebilir. Kraliçe uzun süre bu testi geçen bir prenses bulamazken kraliçenin
tanrıya yakardığı yağmurlu bir gecede kapı çalar, içeriye gelen misafir prenses
olduğunu söylese de ona kimse inanmaz. Yine de kraliçe bunu test etmek ister ve
bu tanrı misafirini kırk kat yatak üzerinde yatırır. Prenses o bezelye tanesini
hissetmiştir. Sabah gece rahat uyuyup uyumadığı sorulduğunda, prenses yatakta
dönüp durduğunu söyler. O minik bezelye tanesi onu rahatsız etmiştir! Kraliçe
aradığını bulmuştur. Mutlu son gibi görünen bir masal daha."
429,"Masallarda kadınlara yöneltilen
şiddeti bir süreliğine görmezden gelirsek… işte o prenses bendim!"
430,"O bezelye tanesini bile hisseden,
ondan etkilenen, gece uyusa bile huzursuz bir uyku çeken… Tabii belki bu masal
nezdinde şunu da hatırlatmalıyım kendime, bu prenses bu kadar hassasken geceyi
dışarıda geçirebilecek kadar da kuvvetli, tek başına seyahat edebilecek kadar… "
431,"İnsanın kendini tanıması başkasını
tanımasından daha zor, başkasını tanıyamayacağımızı kabul ediyoruz ama ya
kendimizi, gecemizi, gündüzümüzü geçirdiğimiz o kişiyi… onu tanımanın bile bu
kadar zaman alması çok ilginç. Yolun sonu özellikle, “Ya o insanlar o kadar
kaba değilse, ben o kadar hassassa”a çıkıyorsa hele… Tabii ki herkes için
olaylar böyle değildir, ama zaman zaman benim için böyle. Bu yeni moda deyimle
bir “farkındalık”… Bunu keşfetmek biraz zorlayıcı ama biraz da iyi geliyor
insana, düşünüp düşünüp dururken, “Ben biraz farklıyım galiba” edasıyla, “Ben
biraz hassasım ya” diyerek insanları da, kendimi de suçlamayı bırakmak her
zaman kolay olmasa da mümkün ve rahatlatıcı."
432,"Yüzleşme süreci her zaman o kadar
rahatlatıcı değil, doğuştan gelen bir durum ama işte benim suçum ne diyor
insan. Bazı kitaplarda buna “süper güç” muamelesi yapılıyor mesela, haklılar
da, ortamdaki o en ufak hava değişimini bile fark etmek olsa olsa bir süper güç
olmalı. İşte bazen insan diyor ki fark etmemeyim ya, görmeyeyim ve insan bazen
gerçekten alınganlık yapmamak için ya da hassas olarak etiketlenmemek için o
bezelye tanesini görmezden geliyor. Bu sefer de anlamıştım ama kabullenmek
istemedim diyor. Sonuçta kendimizle uğraşacağımız bir iş bu, her insan gibi
seçimler yapacağız, yaşayacağız ve acı çekeceğiz, bazen biraz fazla maalesef.
Bunu yazarken bile içim sıkıldı aslında ama işte gerçekler. "
433,"Ne olursa olsun o bezelye orada
ama, onu bi kabul edelim…"
434,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
435,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
436,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
437,Konuk Yazar: Büşra Aytekin
438,"Görsel: Gaurvi Sharma, Morning Tea "
439,"“Eve dönmek
kendime sarkıntılık etmekten başka nedir?”[i]"
440,"Kişisel hikayem, ülkenin gündemiyle trajikomik bir şekilde paralel ilerlerken ve memleket mülteciler, mülteci düşmanları ve emlak krizleri ile çalkalanırken, zihnim bambaşka sebeplerle “ev” üzerine yoğunlaşmaya başladı (Ne kadarını geçtim de neden bu kadar benziyoruz Türkiye’ye Ahmet abi?) Ev nedir, ne değildir, neresidir, ben neredeyim, ev nerede gibi soruların birleşerek zihnimde oluşturduğu kaosun duvarlarına, ev ile alakalı rastladığım bütün dizeleri, alıntıları özenle yazdım. Bizi eve, şarkıya, kalbimize dönmeye davet eden şaire yine kendi dizesiyle “Döneceğim ama hangi yolla?” diye sorarken, başka bir cümle büyük puntolarla birden zihnimde belirdi -aman Allahım bir cümle ancak bu kadar zihinde belirebilirdi- “Ev bir mekân değildir, ev bir histir.”  Cümleyle ilk karşılaştığımda birkaç defa okumuş olacağım ki aklımda kalmış. Ne zaman nerede kaybettiğimi çözemediğim evde olmanın getirdiği o güvenli duyguya olan özlemimden, ilk okuduğumda kendim söylemişim gibi hak verdiğimi anımsıyorum. Fakat bu sefer, bana kendini yeniden hatırlatan bu cümleyi biraz daha derinlemesine düşünmeye başladım. Eğer sahiden de ev bir mekân değil de bir his ise, bu his nerede, hangi kişilerle, hangi ilişkilerde ortaya çıkıyor? Bazısı hâlâ hayatımda olan, bazısı ile tercihen, bazısı ileyse hayatın akışında ayrı düştüğümüz ama bana evdeymiş gibi hissettiren kişileri bir bir gözden geçirmeye başladım. Neden özellikle bu insanlar? Neden özellikle bu ilişkiler? Tuhaf, kelimelere dökemediğim, neredeyse romantize edilmiş ama aynı zamanda uyuşturan bir aşinalık duygusuydu açığa çıkan. Sonrasında bir uykudan uyanır gibi yavaş yavaş kendime geldim. Gördüğüm şey hiç de şaşılacak bir şey olmasa da son derece çarpıcıydı: Bunların büyük çoğunluğu ne beni mutlu eden insanlar ne de iyi hissettiren ilişkilerdi. Evde olmak bana hiç de iyi gelmemişti aslında. "
441,"Öte yandan bunlar dışındaki kişilere ve ilişkilere
karşı ne yaparsam yapayım bu aşinalık duygusu bir türlü peydah olmamıştı. Sonuç olarak,
ortalıkta evsiz barksız aylak aylak dolaşıyordum. Demek ki
bu evdeyim duygusu romantize edildiği halinden çok daha sinsiydi. Aşina
olduğumuz, içine doğduğumuz, büyürken tuğla tuğla başkaları tarafından bizim
etrafımıza örülen bu duvarların harcı her zaman güven, sevgi gibi olumlu
duygular olmuyordu. Ebeveynlerimizden ve onların geçmişlerinden zincirleme bir
şekilde devraldığımız ve kendimize özgü hikayelerle birleştirdiğimiz envai
çeşit travma, acı, korku bu tuğlalardan içeri sızıyor, evimizi inşa ediyordu.
Fakat doğduğumuzdan beri içinde yaşadığımızdan olacak, bunların izlerini nerede
görsek hemen tanıyor, yine de tanıdığımız şeyin muhtevasını ilk bakışta
anlayamıyorduk. Anladığımız tek şey buranın eve olan benzerliğiydi. Zira, en
çok evde hissettirenler, bütün bu olumsuzları en fazla bünyesinde
barındıranlardı. Mesele bununla kalsa yine iyi. Bütün bu yaraları en fazla
anlayabilecek olanın, yine aynı yerden yara almışlar
olacağına dönük bilinçli-bilinçsiz inanç, bu evden çıkmayı iyice güçleştiriyor,
farklı kişilerde, farklı ilişkilerde aynı hikayeyi tekrar tekrar yaşamaya sebep
oluyordu. Ancak, kaç kere denenirse denensin anlamak çözmeye yetmiyor, iki
yanlış bir doğru etmiyordu. "
442,"Yine de biraz cesaretle ve o aşinalık duygusunu romantize etmeden bu ilişkilere bakınca kendi evimizin yansımasını olduğu gibi görebilmek, evin çürük tuğlalarını fark etmemizi sağladığı için çok kıymetli. Fakat göreceğimizi gördükten sonra bilinenin o konforlu rehavetine kapılıp, kendimizi bu evlere hapsetmek yerine ya yeni bir ev inşa etmek ya da kurtarılacak durumdaysa eskiyi tamir etmek gerekiyor. Bu emlak krizinin ortasında yeni bir ev fikri başta korkutucu geliyor elbette. :D Sonra, yabancı olana, yeniye alışmanın huzursuz edici bir yoruculuğu, yeniyi kurarken evsiz kalma gerçeği de var. Ancak, korkuyla o aşinalık duygusuna sığınmak, koşarak eski eve kaçmak, bir gün o çürük tuğlaların altında kalma tehdidi taşıyor. Ben şimdilik bu riski almaktansa yıktığım duvarların yerine yenilerini örmeye çalışıyor, aylaklığın keyfini çıkarıyorum. Ev ile alakalı da başka bir cümle buldum: “İnsan ara sıra evini yakmalı ve çıkıp seyretmeli.”"
443,"[i] İsmet
Özel, Of Not Being A Jew"
444,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
445,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
446,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
447,Yazar: Esma Vatan Görsel: Addams Family Values * 
448,"2000’lerden bir yaz… Yavaş yavaş başımı örtmeye başladığım zamanlardayız, ama regl oldum mu hatırlayamıyorum bile, o yüzden tarihi de kesin bilmiyorum. Ailem, bir Eyüp Camii ziyaretinden dönerken bana tesettürü öğreneyim diye pembe bir başörtü almış. “Bunu çok beğendik, sen pembe seviyorsun diye sana aldık, artık takarsın…” "
449,"O zamanlar her yaz, teyzelerimin kızları ile anneanne evine gidiyoruz. Orta Anadolu’da denizden falan uzak bir yer aslında… On beş gün orada, televizyonsuz bir evde yaşları birbirine yakın yedi çocuğun beraber kalması. Bol kavga, kıskançlık, özendirme ve rekabetle dolu… Dışarıda oynamak eğlenceli aslında, o küçük semtin çarşısına gitmek de heyecan ve keşif dolu… Çünkü İstanbul’da tek başımıza o kadar rahat gezemeyiz. Ben de yer yer bandana ile yer yer başörtü ile bazen saçlarım açık dışarıda oynuyorum, bisiklete biniyorum. Çevrede benim gibi bir kişi daha yok… "
450,"Bu çok sıcak ve sıkıcı günlerde, nispeten paralı bölge halkının lüks eğlencesi otellerin havuzuna gitmek. Otellerin havuzu karma, o yüzden aslında daha çok erkek çocuklar ve aile bireyleri gidiyor, götürülüyor, eğlendiriliyor. Erkekler gidiyor, kadınlar evde oturuyor. Bir gün teyzem kızlarını alıp götürmeye karar veriyor havuza. Yanlarına erkek kardeşlerimi de alacaklar… Peki ben? Ben gidemem. Ben de yüzmeyi çok merak ediyorum, ama gidemem. Anneme ısrar ediyorum, “Ben de erkek kardeşim gibi şort giyip gitsem olmaz mı? Hem belki üstüme tişört de giyerim, bir şey demezler?” Art arda sürekli çözümler önermeme dayanamayan annem, topu babama atıyor. Bir ümit telefonla arayıp soruyorum, “Hayır kızım gidemezsin, o kıyafetler çok açık…”  "
451,"Tam da doğum günümde, kuzenlerim ve kardeşim neşeyle çantalarını, mayolarını, güneş kremlerini, havlularını hazırlayarak evden ayrılıyorlar. Bir tek ben kalıyorum. Kapıyı çekip çıktıkları andan itibaren hıçkıra hıçkıra ağlıyorum. “Neden beni düşünmedi hiç kimse?” Annem yanıma geliyor, teselli etmeye çalışıyor. “Gel sana doğum günü hediyesi alalım,” diyor. Çarşıdaki spor mağazaların birinden uzun kollu bir tişört -kış sezonundan kalan- ve pantolon alıyor. Yandaki pastaneden de beş top dondurma… Eve dönünce bahçede beraber halı yıkıyoruz. Köpükler, sular, hortumlar…  “Üzülme” diyor, “Bak onların gireceği havuzda da buradaki kadar su var, onlar da yüzme bilmiyor.”*: Addams Family Values, yönetmen Barry Sonnenfeld (Paramount Pictures, Kasım 1993), 24:32-25:25. https://www.imdb.com/title/tt0106220/ "
452,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
453,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
454,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
455,Yazar: rumeysa ç.
456,"Bizim evde anneler günü, babalar günü, doğum günü… Kısacası dini bayramlar hariç hiçbir gün —kandiller dahil— kutlanmazdı. Hem kapitalizmin oyunu hem bidattı, hepsine birden karşı durmak için mükemmel bir kombo. En başlarda, daha küçükken doğum günü meselesinde boynum büküktü ama, büyüdükçe hatırlama ve hediye alma teranesinden kurtulmak kolayıma gitti ve ben de katıldım anti-kapitalist karşı çıkışa!"
457,"Yakın zamanda, yani üç beş senedir özel günler ve haftalarla ilgili farklı düşünmeye başladım. Pahalı hediyelerin bel büktüğü günler olması hala kafama yatmıyor ama belirli günlerde hayatımızdaki belirli kişileri, rolleri, mücadeleleri kutlamak fena bir fikir değil bence artık. Hele de söz konusu annelik olunca."
458,"Ben annelikle ilgili yazmaya başlayalı yedi yıl oldu. Bu kadar netim çünkü oğlum yedi yaşında. Daha öncesinde gündemimde en ufak bir yer kapladığını söylesem yalan söylemiş olurum. Dehşet bir yük ve duygusal karmaşa olarak başlayan serüvenim, sonra yine dehşet bir yük ile birlikte yeni duyguların keşfi olarak devam etti. Burada annelik övecek değilim kesinlikle. Çocuk sahibi olmayanların çocuklu bir hayatın sonuçlarına katlanmama taleplerini de anlıyorum bir noktaya kadar ama ne yazık ki birçoğumuz için öyle elde enine boyuna düşünülmüş kararlardan çok bize dayatılanlar, bizden beklenenler var annelik sürecinde. Ben anneliğe karar vermiş olduğum anı ne hatırlıyor ne hissediyorum geçmişe dönüp bakınca. Hatta verdiysem de yanlış bir karar vermişim kesin olarak, benlik bir şey değilmiş. Ama oğlum, tüm bu süreçlerde etki kapasitesi sıfır noktasında olan, dünyanın en güzel insanlarından biri. Onun kılına zarar gelse dayanamam. Ama zamanla anladım ki, bu kutsal anneliğimden değil, zorunlu ilişkimizden değil, onunla ilişkimle beraber büyüyen sevgimden."
459," İşte artık böyle bir anneliğe, sadece zorunluluklar üzerine kurulu olmayan ve ben doğurmuş olsam bile benden tamamen başka bir insanla yakınlık kurmayı öğrenerek yaşamaya başladığım bir annelikten çok memnunum.  İfade etmesi biraz zor ama, doğurduğu andan itibaren öyle otomatik bir şekilde şefkat ve sevgi yüklenmediğini hisseden, ama zamanla öğrene öğrene bir ilişki inşa eden anneler varsa buralarda, hiç yalnız değiller.  Öyle her bakım veren de anne olmak zorunda değil. Kendine anne diyen herkes annedir, anne olmayan, olmak istemeyen kadınlar da vardır. Bugün onların günü olmasa da kutlu olabilir. Diğer günlerde de onların aldığı yüklerin günlerini kutlayalım birlikte olmaz mı? Anneler günü de kutlu olsun be işte!"
460,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
461,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
462,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
463,                                                                                 Görsel: Hunjung Kim
464,                                                 Konuk Yazar: Buhranlı Pencere
465,"Bugün reflü başlangıcı tanısı aldım. Doktorum bana dikkat etmem gereken şeyleri teker teker açıklarken çok kısa bir süre odanın içindeki pencereden dışarıya baktım, sanki o birkaç saniye ile o uzamdan koptum ve birkaç saniye sonra da geri geldim… O birkaç saniye, beni bundan yaklaşık altı yıl öncesine alıp götürdü ve bu satırları yazmaya ikna etti. On beş yaşına kadar hiç adet görmemiş bir genç kız olarak defalarca kez gitmek istemediğimi, korktuğumu ya da belki bir gün kendi kendine geleceğini söyleye söyleye annem ve babamın beni jinekoloğa götürme tekliflerini reddetmiştim. Aradan geçen zaman boyunca çevremde hâlâ hiç regl olmamış tek bir arkadaşım bile kalmamıştı. O zamanlar, annemin de pek çok akranına göre geç regl olmuş olmasının ardına sığınıyordum. Ta ki abla olarak seslendiğim benden yaşça büyük olan kuzenimin tepemde tam anlamıyla dakikalarca jinekoloğa gitmem için dil dökmesine kadar. Her nedense, o gün jinekoloğa gitmeyi kabul ettim. Belki de yılmıştım ya da tam anlamıyla sağlığım için artık daha fazla tedirgindim."
466,"On altı yaşıma günler kala kuzenimle birlikte onun jinekoloğunun yolunu tuttuk. Kendimi o kadar çok gergin hissediyordum ki bir an önce doktor sağlığımda kötü giden bir şey var ise hemen söylesin istiyordum. Bana o güne dek geri adım attıran şey de tam olarak buydu, eğer kötüye giden bir şey var ise onunla yüzleşmek zorunda kalacaktım. Bilmemek beni daha iyi hissettiriyordu. "
467,"Doktora henüz hiç regl olmadığımı söylediğimde ilk olarak rahmim ve yumurtalığımın olup olmadığını kontrol etmesi gerektiğini söyledi. Oturduğum o koltukta saniyeler saatler gibi işliyordu, kafamdan bir sürü soru geçiyordu: "
468,Nasıl yani rahmim olmayabilir mi?
469,Ya bir rahmim yoksa?
470,Şimdi neler olacak?
471,"Rahmim ve yumurtalığım varmış. O gün, primer amenore[1] tanısı aldım ve doktorum beni bir ilaç tedavisine başlattı. Bu ilaç tedavisi sonucunda regl olacaktım. Ayrıca, bunca süredir hiç regl olamadığım için rahim duvarımın kalınlaştığını söyledi ve beni regl olduktan hemen sonra belirli tetkikler için tekrar çağırdı. "
472,"Günler günleri gerçekten kovaladı, doktorun bana söylediği gün kadar gün geçti ve regl olmadım. Her sabah ilk yaptığım şey, o gün regl olup olmadığımı kontrol etmekti. Artık bıkmıştım. Bu saatten sonra regl olacağıma olan inancım da kalmamıştı. Artık iç çamaşırıma ped takmaktan vazgeçmiştim, nasıl olsa gelmeyecekti. Tam olarak iki gün sonra, regl oldum. Bedenimin ne zaman en çok acı çektiğini söylemem gerekirse ilk regl dönemim diyebilirim şüphesiz. O kadar çok kanamam vardı ki pedlerin hiçbir işlevi kalmadı; annem benim için çocuk bezi satın almıştı. Suratım bembeyazdı ve çok ağrı çekiyordum. Gelmişti, ama tam da doktorumun dediği gibi, gelirken benden yılların acısını çıkartmayı da ihmal etmemişti."
473,"Yapılan tetkikler temiz çıktı. Bu tetkiklerin neden yapıldığını ilk başta anlamamıştım. Bunu test sonucu temiz çıktığında öğrenebildim. Doktorum rahim duvarım kalınlaştığı için kanser şüphesiyle istemiş tüm bu tetkikleri. Altı yıldır düzenli olarak regl oluyorum. Bazen rahmimle öfkeli monologlarım oluyor, neden bana regl dönemlerimde bu kadar acımasız davrandığı için. Fakat bugünden o günlere baktığımda önce sevgiyle kucaklıyorum kendimi, ne çok yol aldık birlikte seninle. Bugün biliyorum ki beni bir kadın yapan şey, salt bir rahime ve yumurtalığa sahip olmam, regl görmem değil. Eğer o gün bir rahmimin ve yumurtalığımın olmadığını öğrenmiş olsaydım da bugün hiçbir şey değişmeyecekti. “Daha az” kadın olmayacaktım. Aynı şekilde bugün düzenli regl olan, rahim ve yumurtalığa sahip olan genç bir kadın olarak bunlara sahip olduğum için kendimi “daha fazla” kadın hissetmiyorum. "
474,"Bugün
reflü başlangıcı tanısı aldığım sırada doktorumun odasındaki penceresine doğru
kafamı çevirip dışarıya baktığım o birkaç saniye beni primer amenore tanısı
aldığım güne savurdu. İyi ki de savurmuş. "
475,[1] Primer amenore tıp alanında adet döneminin hiç başlamamış olması durumu olarak ifade ediliyor. 
476,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
477,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
478,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
479,Konuk Yazar: Esma
480,Görsel: Alycia Fung
481,"“Kadın bedeni üzerindeki ideolojiler bir değil diyorlar, ataerkinin oyunu çok… Güzellik adına bedeninize şiddet uyguluyorsunuz… “"
482,"Aa hayır, güzellik bir defa kadının kendini güçlendirmesi: yemeyin, içmeyin, çalışın spora gidin, cilt bakımı yapın, makyaj harika bir şey, güzel hissediyorsanız, güzel olun kadınlar… "
483,Kadın olduğun için başörtülüsün. Başörtü kadınlığın zirve noktasıdır. Dekolte bile sakladıklarıyla önemlidir. Sen daha değerlisin. Tümüyle gizlisin. Kadın olduğun için değerlisin. 
484,"Yazın vücudunu örtmek daha korunaklı. Bak dekolte giyenlere, her yerleri nasıl da çirkin, güneş lekesi dolu. Bir de açıyorlar o vücutlarını hala… "
485,"Başını örten genç bir oyuncu
yaşadığı değişimi şöyle özetliyordu: "
486,"“Artık çok özgürüm, önceleri saatlerce makyaj ve hazırlık yapardım, şimdi sadece başımı örtüp çıkıyorum.”"
487,"Ben neden bunları hissedemiyorum?
Özgür hissedemiyorum, güzel hissedemiyorum, güzelleşemiyorum, değerli
hissedemiyorum. Hem beni gören hiçbir göz yokmuş hem de herkes bana bakıyormuş
gibi geliyor. Son zamanlarda çokça, başörtünün bana şiddet uyguladığını
düşünüyorum. Neydi bu kadar ağır olan? Tanımlayamıyorum. "
488,"Peki otuz beş yaşıma yaklaşırken,
evlenme ihtimalin olan adaylarca çocuk yapma makinesi gibi görülmek de
kadınlığın ta kendisi midir? Allah’ın emrini dinlemek için uyguladığımız tesettür,
cinsel perhiz ve karşı cinsin dikkatini çekmeme, aslında erişkin hayatımızı,
beden algımızı oldukça etkileyen, bir sürü duyguyu hiç deneyimlemediğimiz,
romantik ilişkilerde tecrübesiz ve çekingen kaldığımız, arzularımızı sürekli
bastırmaktan başka bir çare bulamadığımız bir duruma dönüşüyor. Çocuk gibi
miyim? Peki tam tersini istiyor muyum? Günaha heves ediyor muyum? Aslında,
hayır… Kafamda şu anki yaşamımın tam tersini canlandırdığımda aklıma o meşhur
“Peki ya sonra?”[1]
repliği geliyor. İstediğim vücuda, kıyafetlere, güzelliğe ve sevgiliye sahip
olduktan sonra ne yapacağım? Daha önemli ve ulvi olduğundan şüphe etmediğim
(keşke şüphe etmeseydim hiç) ahiret hayatına hizmet edecek bir yaşam istiyorum.
Bu yaşam kolay olsun istiyorum. Kolaylaştıracak bir reçete istiyorum en
azından. Dünya hayatının refah için olmadığını hep söylerler. “Hayat bir
imtihandır, her anın da bu imtihana dahildir.” Ben ruhum bunca ezildikten sonra
nasıl hala imanlı kalabileceğimi bilmek istiyorum."
489,"Bütün bunlar şehirde yaşadığımız
için mi? Hiçbir gözün bana bakmadığı bir yer olsaydı, o zaman nasıl hissederdim
merak ediyorum. Kimsenin olmadığı bir bahçede kendimle ilişkim nasıl olurdu? O
zaman da kadın gibi hissedip hissetmediğimin bir önemi olur muydu? Kadınlığı
sadece rahmimle bağdaştırmayı başarır mıydım? Sonra zaten zenginlerin bu
bahçeye sahip olduğunu hatırlıyorum. Zengin olan Müslüman kadın İslam’ın
kendisine hiçbir şekilde engel olmadığını söylüyor; çünkü o ince kurallarla ve
performanslara kurguladığı hayatı içinde istediğini yapacağı mülklere sahip…
Paran oldukça dünyevi isteklerini karşılayabileceğin -havuzundan, eğlencesine,
kıyafetine- mekanlar bulabiliyorsun. "
490,"Filmlerde, güzelleşen kadınlar ve
ruhsal hastalıklardan kurtulan kadınlara dair ortak bir mevzi vardır: bakımlı
olmak. Beni baştan yarat durumları yani. Başımı açtıktan sonraki
pazartesi, yataktan kalktığım saçımla (hayır, saçımı kazıtmadan) işe
gidebilecek miyim?"
491,"[1] Ida
filminde geçen bir replik "
492,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
493,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
494,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
495,Yazar: Esas Kız
496,"Annem
kalubeladan beri evde kalmamdan korkar. Bundan dört sene evvel, o bu korkuyla
panik atak geçirmeye yaklaşmışken kader ağlarını ördü ve bir görücüm çıktı.
Esas oğlan İstanbul’dan kilometrelerce uzakta küçük bir ilçede yaşayan, burada
doğmuş büyümüş, kültürel olarak hiçbir yakınlığımızın olmadığı bir delikanlı.
Ama “bizim oralı”, ayrıca “ailesi çok iyi insanlar”, “çocuk da çok ahlaklı.”"
497,"Tüm bu
büyülü cümleler beni çok etkilemişçesine kendisiyle görüşmeyi kabul ettim.
Etmeseydim başıma gelecekleri biliyordum çünkü: Ancak bu yaşımda önüme gelen
ilk kısmeti tepen, burnu havada, kendini beğenmiş biri sayılacak, bilhassa
annemin iğneleyici sözlerine belki seneler boyu maruz kalacaktım."
498,"Elbette ben de
akranım pek çok kadın gibi pembe panjurlu olmasa da yeşil storlu kendime ait
bir evim olsun istiyordum. Sosyal bir kelebek olsam da kendi çevremden
tanıştığım biriyle o döneme dek çok uzun süreli bir ilişkim olamamıştı. Peki, neden
akraba çevresinden gelen görücü taleplerine karşı böylesine önyargılıydım?"
499,"Akrabalarımın gözünde
tesettürlü, iyi aile kızı, eğitimli gibi vasıflara sahibim. Hâl böyle olunca
karşıma çıkan adaylar da bu kriterlere aşağı yukarı uyan kişiler oluyor.
Onların gözünde doktora yapıyor olmam herhangi bir üniversite mezunuyla
anlaşmam için engel değil. Dahası bunlardan fazlasını beklemem de nankörlük ve
şımarıklık olarak görülüyor. Oysa ben evli olmak için evlenmek istemiyorum.
Benim yaşam pratiklerime (akademik çalışmalarıma, işime…) kayıtsız veya
alakasız biriyle bir ömür geçirebileceğime ihtimal vermiyorum. Birbirleriyle
sadece marketten alınacakları veya çocuğun okul taksitini konuşan çiftlerden
olma fikri beni dehşete düşürüyor. Yani aslında koca değil sahiden hayat arkadaşı
arıyorum. İşte bu noktada ailemin beklentileriyle benimkiler örtüşmüyor. Onlar
yaş, dini hassasiyet, kültürel altyapı, iş gibi kriterler uyduğu sürece o
kişiyle evlenmem için bir sakınca görmüyorlar. Fakat benim beklentilerim bundan
biraz daha fazlası (veya bir noktada farklısı) olduğu için büyük bir dirençle
karşılaşıyorum. "
500,"Ne
diyordum? Hah! Esas oğlanla daha ilk konuşmamızdan ayrı dünyaların insanları
olduğumuzu anladım. Ailemin “önyargılı davranıyorsun”, “hiç şans vermiyorsun”,
“tanımaya çalışmıyorsun” sözlerinden çekindiğim için görüşmeyi sürdürdüm. İki
ayda toplamda iki kez yüz yüze görüşebildik. Bunun dışında sürekli yazışıp
konuşarak bir nevi yasal yoldan flörtleşiyorduk. Elbette annemin her gün
sorduğu “Nasıl gidiyor?” sorusunun balyozu altında. Bu işin olmayacağına dair
açık kapı bırakmaya çalışsam da altın tepside somut bir bahane sunamadığım için
iyi gidiyormuş gibi yapmak zorundaydım. Baktım ki ailemi “istemiyorum” diyerek
ikna etmek zor, ben de en klişe taktiği uygulamayı denedim: Şımarık kız
sendromu! Esas oğlanı İstanbul’a ilk gelişinde aldım karşıma, başladım
konuşmaya:"
501,"“Ben
İstanbul’dan başka yerde yaşayamam. Ancak sen burada yaşarsan bu iş olur.”"
502,"“Sorun
değil, ben burada da iş bulurum.”"
503,"“Ben öyle
sürekli ev filan temizleyemem. Ara ara bir yardımcı almalısın.”"
504,"“Olur,
alırız.”"
505,"“Ben
doktora yapmayı planlıyorum. Yaklaşık 6 sene sürecek. Bu süreçte bana çocuktan
bahsetme. Doktora bitmeden çocuk filan yapamam.”"
506,"“Tamam,
sen istemiyorsan yapmayız.”"
507,"“Bak ben
sosyal bir insanım. Kadın erkek geniş bir çevrem var. Kıskanılmaktan, bana
karışılmasından hiç hoşlanmam. Asla bana karışmayacaksın, söz mü?”"
508,"“Söz. Asla
karışmayacağım.”"
509,"Elbette
tüm bunlar pek de öyle şımarıklık değil, düpedüz olağan isteklerdi. Yine de
içten içe karşı tarafın şımarıklık olarak algılayacağını düşündüğümden, belki
paçayı böyle sıyırırım ümidiyle klişe oyunların şefkatli kucağına sığındım."
510,"Tüm
şımarıklıkarıma aptalca bir gülümsemeyle kafa sallayan bu Anadolu
delikanlısının bana abayı yakmış olduğunu çok geçmeden anladım. Peki, bu derece
farklı dünyalara sahipken tam olarak neyime âşık olmuştu? Öyle dikkat çekici
bir güzelliği veya yeteneği olan, oturaklı, uslu, söz dinleyen biri değildim.
Ayrıca şımarığın da tekiydim! Galiba esas oğlan da köyden indim şehre sendromu
yaşıyordu. Yaşadığı dar çevreden çıkıp kendisine legal olarak “sunulan” ilk
dişi sinek olduğumdan gözüne perde inmek için pek fazla nedene gerek
kalmamıştı."
511,"Yüz yüze
veya görüntülü konuşurken gözleri gözlerime değince felaketim olup ağlamasına
yaklaşık iki ay sabredebildim. Bu sürenin sonunda başta saydığım maddelerden
birini, hem de en önemlisini çiğneyip ataerkilliğini –nihayet- ortaya serince
ben de resti çektim."
512,Kurtulmuştum!
513,"Sonunda
bitmişti!"
514,Öyle mi?
515,"Hadi bizim
âşıkla yolları ayırmayı başardım, peki ailemi nasıl ikna edecektim? Elbette
kıyamet koptu. “Çok iyi ailesi olan”, “çok ahlaklı”, “çok saygıdeğer” bu insanı
nasıl olmuş da reddetmiştim? Hem de beni kıskanıyor diye!"
516,"Bu olayın
hemen peşinden âdeta İbrahim’e gökten inen koç gibi benim de hayatıma çok iyi
anlaştığım, aynı dili konuşabildiğim, aşktan gözlerimizin parladığı biri girdi.
Fakat şu işe bakın ki evde kalmamdan korkan annemle babam değilmiş gibi bu
sefer de bir evin bir kızı olmuş, aniden kıymete binmiştim. Ailem kızlarını o
ipsiz sapsız oğlana vermeyi asla kabul etmiyorlardı. Bana evlenmemek gibi bir
seçenek sunmayan, dahası istedikleri ideal damat adayıyla evlenmem konusunda
ısrarcı olan patriyarkanın kılıcının gölgesi bir kez daha üstüme vurmuştu."
517,"Hikâye
Romeo ile Juliet’in hazin sonuna benzemeden nihayet ailemi ikna edebildik. Tam
her şey yüzük takmaya varmış ve ben evde kalma korkumdan, ailemin baskısından
hem de “hayat arkadaşım” diyeceğim, sevdiğim adamla evlenip kurtulacaktım ki epic
fail: Terk edildim!"
518,"Öncesindeki
olaylar ve terk edilme sonrası başladığım terapi süreciyle birlikte hayatımın
en zor üç senesini yaşadım. Tam da şimdi, geceler boyu döktüğüm gözyaşları,
terapi ve ilaçlara saçtığım paralar, anksiyete kriziyle geçen acılı zamanlar
meyvesini verdi ve üzerimdeki evlilik baskısı bir nebze azaldı derken…"
519,Bingo!
520,"Bir yeni
görücünüz var!"
521,"Bu seferki
İstanbul’a çok daha yakın bir başka küçük şehirden. Orada doğmuş büyümüş,
ailesinden el aldığı işini yapan, kendi halinde bir oğlan. İstanbul’da yaşamayı
kabul ediyor, ah elbette eve bir yardımcı gelebilir ve beni kıskanması asla ve
asla söz konusu olamaz!"
522,"Sanki ben
bu filmi daha önce görmüştüm."
523,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
524,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
525,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
526,"Bugün Artık Reglken Oruç Tutmasam mı,
Biraz Fazla Kasmışım? "
527,Yazar& Görsel: Büşra 
528,"Uzunca bir süredir Ramazan ayında, menstrüel döngüme denk gelen günlerde de oruç tutarım. Sevdiğim, saydığım, ilmine güvendiğim insanlara danıştım. Onların yıllardır ne uyguladığını öğrendim. İlgili kaynaklara baktım ve tutmaya karar verdim. Reglken oruç tutmamayı bir mühlet ve izin gibi görüyordum.* "
529,"Daha öncesinde de, ortaokulda olduğum dönemden itibaren reglken tutamadığım oruçlarımı kaza ederdim. Doğrulardan en doğrusu buydu, diğerlerinin yaptığı yanlıştı, benim doğrusunu yapmam gerekirdi. Annem de reglken oruç tutmadığı halde, niyetli gibi gün içinde hiçbir şey yemez ve içmez, yılın diğer aylarında da oruçlarını kaza ederdi. Bana da aynısını yaptırırdı. Ramazan hissiyatından ayrı düşmek iyi olmazdı, hep beraber iftar açma anı ne güzeldi, bu yüzden en iyisi reglken de oruçluymuş gibi davranmaktı. "
530,"Gel zaman git zaman, neden reglken oruçlu gibi davrandığımı sorgulamaya başladım. Hoşuna gitmedi tabi annemin, oruçlular varken ben nasıl bir yerlerde yer ve içerdim? Neyse ki bir yaptırım uygulayacak kadar baskıcı biri değildi… Zaman geçtikçe içine girdiğimiz bu döngüyü [regl döngüsü değil, onun beraberinde getirdiği ve her sene tekrar tekrar yaşadığımız duygular, davranışlar, pozisyon almalar] anlamlandıramamaya başladım. Ezandan beş dakika önce regl olan kişinin yaşadığı hayal kırıklığını, üzüntüyü, bazen kızgınlığı hiçbir yere koyamadım. Bazıları regl dönemini oruca ara vermek için gizli bir keyifle beklerken, ben hiçbir rahatsızlık belirtisi hissetmediğim halde oruca [bu kadar güzel bir şeye] neden bir hafta ara verdiğimi çözemedim. E öyleyese, ben gene doğrusunu yapmalı ve orucumu tutmalıydım [anneme göre ise bu dönem böyle keyifle beklenecek bir dönem asla olmamalıydı, keyfi öldürmek için reglken de oruçlu gibi davranmaya devam etmek gerekirdi…]



"
531,"Oruç tuttuğumu paylaştığım bazı insanlardan histerik tepkiler aldıkça, bu kararımı kendime saklamaya başladım. İbadet zaten bana özelse, talep etmeyen birine bunu ya da kendimi açıklamama gerek yoktu. "
532,"Tüm bu ikilemleri yaşayalı çok zaman geçti, bugün ise ibadetle bağlarımın inceldiği bir dönemde geçmişime bakıp “Ne hırslıymış” diyorum… Sen tekfir edilme pahasına [yaşandı] orucuna sahip çıkmışsın. Birçok insan tutmasan seni daha makbul, daha mümin görecekti, bir kadının olması gerektiği gibi uyumlu davranmış olacaktın. Konu hakkında bir makalede dendiği gibi, “Aklına yatsın yatmasın” ilgili kaynak ve aktarımlara sorgusuz güvenecektin, “dalalete giden yola” sürüklenmeyecektin, “çağdaş ilahiyatçı bilim insanlarının inanan kadınların aklını karıştıran, zihinleri bulandıran” açıklamalarına tenezzül etmeyecektin, “postmodern olmak kimseye bir şey kazandırmazdı.” Ama özellikle feminizme falan bulaşmadan dupduru yaşayacaktın dinini… Bugün hala konuşup, muhabbet ettiğim bir sürü kişiye reglken oruç tuttuğumu, onlar sormadıkça, söylemiyorsam da sebebi bundandı: “Sen zaten marjinalsin, ibadetine de bunu karıştırıyorsun.” imasını dahi hissetmemek için…"
533,"Ama bugünlerde “Ya acaba bu sene reglken tutmasam mı?” dedim bazen kendi kendime… Ne de olsa herkes öyle yapıyor. Rahatlık… Tutuyorum, bu ayrı ama trajikomik bir şey var: Acaba artık reglken oruç tutmamaya başlasam daha mı çok Müslüman olurum (gözlerinde), yoksa daha mı az?*: Bu konuyu daha detaylı okumak isteyenler Hidayet Şefkatli Tuksal’ın Kadın Karşıtı Söylemin İslam Geleneğindeki İzdüşümleri başlıklı doktora tez çalışmasında (1998) ilgili bölümleri okuyabilir. Çevrimiçi erişime açıktır. "
534,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
535,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
536,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
537,
538,"Reçel Blog olarak, 22 Nisan’da Havle Kadın Derneği’nin düzenlediği iftar buluşmasına katılıyoruz. Bizimle olmak, iftarı beraber açmak isteyen tüm okur, yazar ve takipçilerimizi bekleriz!"
539,Kayıt: https://linktr.ee/havle
540,
541,
542,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
543,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
544,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
545,Yazar: Esra Karadoğan
546,"Her şey Ramize Erer’in Bayan Yanı dergisindeki şu karikatürüyle mi başladı desek. Hayır, tabii ki. Aslında çoğu insanın kolayca anlayacağı üzere bu karikatürde rolleri bir ters düz etme var. Evde şiddet her zaman fiziksel şiddet olmuyor, kadınların bir kısmı yaptıkları işten, pişirdiği yemekten dolayı psikolojik şiddet görüyor. Tabii bu karikatür, olaya mizahla bakıyor, basitleştiriyor, ya tam tersi olsaydı diyor. Herkesin anlayacağını düşündüğümüz bir şey ama anlaşılmıyor, nedense erkekler böyle şakalardan “inciniyor.” İncinen erkeklik sosyal medyada kadın düşmanı her paylaşımı bulup kadın yasası mağdurları gibi komik bir ismin altında topluyor, yetmiyor böyle bir karikatürü bile çeşitli devlet kurumlarına şikâyet edebiliyor. "
547,"Bu tweetleri bu kadar ciddiye almalı mıyız? Trol işte
diyerek boş vermeliyiz belki de. Peki trol nedir bir bakalım."
548,"Trol:
İnternet’te insanların keyfini kaçırmayı ya
da münakaşa çıkarmayı amaçlayan kişi. Forumlar, bloglar,
sohbet odaları gibi çevrimiçi yerlerde insanları provoke ederek, duygusal
cevaplar vermeye zorlayan ya da konuşulan konuyu dağıtarak varlık göstermeye
çalışan kişi."
549,"Aslında “internet trolü”
mitolojideki “trol” adı verilen yaratıktan esinlenilerek türetilmiş bir
kelimedir. Tıpkı mitolojideki trol gibi internet trolü de gizlenerek sorun
yaratmaya çalışır. Trol mümkün olan her durumda öfkeli ve yıkıcı
tavırlar sergiler. Üstelik bunların çoğunlukla gerçek
bir amacı yoktur."
550,"Normal şartlar altında ben de bu yazılanları
umursamamam gerektiğini düşünürdüm. Başka koşullarda olsaydık, başka bir
dünyada, bir daha dönüp bakmayacağımız bir tweet iken markette duyduğumuz bir
diyalogda, yemek yediğimiz bir mekânda, ailemizden ya da arkadaşlarımızda
bunları duyabiliyoruz. İşte o an, en azından benim için sarsıcı… Bu paylaşımı
yapan hesabın ismi kadın yasası mağdurları, onları mağdur ettikleri inandıkları
yasa ise 6284. Yasanın adı: Ailenin Korunması ve Kadına Karşı Şiddetin Önlenmesine
Dair Bir Kanun. Malum İstanbul Sözleşmesinden çekilme açıklamasından sonra
çoğumuzun daha aşina olduğu bir yasa."
551,"Yasanın ilk maddesini olduğu gibi kopyalayacağım,
devamını merak edenler lütfen okusunlar, herkesin google’dan kolaylıkla
ulaşabileceği bir bilgi bu: "
552,"“Bu
Kanunun amacı; şiddete uğrayan veya şiddete uğrama tehlikesi bulunan
kadınların, çocukların, aile bireylerinin ve tek taraflı ısrarlı takip mağduru
olan kişilerin korunması ve bu kişilere yönelik şiddetin önlenmesi amacıyla
alınacak tedbirlere ilişkin usul ve esasları düzenlemektir.”"
553,"Ne İstanbul Sözleşmesi ne de 6284 sayılı yasa
“kadın kayırmacı.” Uygulansaydı eğer tek amacı mağduru, şiddet gören aile
bireylerini korumaya yönelik bir yasa olacaktı. Maalesef ki bizi rahatsız eden
o tweet, gündelik hayatın bir yansıması. Maalesef ki İstanbul Sözleşmesi’nin
kadın kayırmacı olduğuna inanan, artık vazgeçilen bir sözleşme ve yasaya bile
kin tutan bir kitle var. Cahillikle açıklayamayacağımız bir durum. Yasa metnin
arkasında gerçekten başka şeyler olduğunu düşünen insanlar da var, nedense
bizim anlayamayacağımıza inandıkları, dış güçlerin ve bizim toplum, aile
yapımızı bozmaya niyetlenmiş bir kesimin bu yasayı ortaya çıkardığına ve
desteklediğine inanıyorlar. Üstelik yasanın isminde “ailenin korunması” geçiyor.
Tüm bunlar bana delüzyonel geliyor, üzücü kısmı ise inananı çok."
554,"Maalesef tek değiller, gerçekten mağdur
olduklarına inanıyorlar. Kadınlar öldürülüyorken bile nasıl oluyorsa erkekler
mağdur oluyor. Devlet sözleşmeden çekildiğini açıklıyor, apaçık kanunları
uygulamıyor, karşı çıktıkları kanun uygulanmıyor ama yine de erkekler mağdur
oluyor. Bir tane değiller, istisna değiller. Çoklar. "
555,"Kadın, aldatıyormuş diyorlar."
556,"Kadın, kadınlık yapmıyormuş diyorlar."
557,"Kadın, kocasını dinlemiyormuş, iyi yemek
yapmıyormuş, camdan bakıyormuş, komşuyla konuşuyormuş, dışarı çıkıyormuş,
diyorlar da diyorlar."
558,"Kadını kendi malı gören bir zihniyet bu ve
haliyle mağduru koruma söz konusu olduğunda kendilerini haklı buluyor."
559,"Sosyal medyadaki kısma geri dönersek eğer, o
tweete cumhurbaşkanını, adalet bakanını, bakanlıkları ekleyen ve bundan sonuç
alacağını bilen, en azından huzursuzluk vereceğini bilen bir kitle de var.
Devlet, kadın cinayetleri için gerekenleri yapmazken, tehdit edilen, şiddet
gören kadınlar çareyi sosyal medyada aramaya çalışırken bunlara sessiz kalan
yasa koyucular, başka konularda kaplan kesiliyor."
560,"2021’de 12 Nisan, sosyal medyada tecavüz günü
olarak ilan edilmişti. Bu durum “bir grup ergenin” yaptığı bir iş olarak
adlandırıldı ve kimse yargılanmadı. Fakat sosyal medyada söyledikleri duruyor
ve yazılanlar korkunç. O tweetlerin gerçeğe bir ayna tuttuğunun farkındayız ama
o tweetleri atanları durduran hiçbir şey yok, olmadı. Binlerce kadın
tetiklendi, kendini tehdit altında hissetti. Çünkü biz kadınlar
yaşadıklarımızdan, arkadaşlarımızın yaşadıklarından, diğer kadınlardan olabilecekleri
biliyoruz. "
561,"Olanları şaşkınlıkla izliyorum. Bir yanda bir
karikatürden bile tetiklenen insanlar var, 6284’ün aile yapısını kökten
değiştireceğine, karikatürdeki gibi olacağına inananlar var ki keşke olsa, bir
yasa böyle güçlü olsa ve bunu yapsa… Diğer yanda sürekli kadınlar tarafından
mağdur edildiklerine inanan bir kesim var, evlilik, boşanmak, bir ilişki içinde
olmak, hepsi kadınların onları kullanmak için yaptıklarının bir parçası diye düşünüyorlar.
Bunun adı mizojini, ciddi bir nefret ve bunu içlerinde tutamıyorlar,
saklayamıyorlar. Halbuki korktukları kadın koruyucu yasa, yani 6284, şiddet
ihtimalini ortadan kaldırması gereken bir yasa iken, uygulayıcı kurumlar yaşanan
şiddet durumunda bile kadını korumakta eksik kalıyor. Kadın katilleri özgür ve
buna onay veren, aslında erkeklerin kayıran bir devlet var. Üstüne yeni
türeyen, “ergen” denilerek etkisi hafifletilmeye çalışan grupların kadınları
apaçık savurduğu ölüm ve tecavüz tehditleri var. Devlet sosyal medyayı ciddiye
alıyor gibi görünüyor fakat açık açık kadınları tecavüz ve cinayet tehdidi
içeren tweetleri atanlara hiçbir şey yapılmadı."
562,"Her gün öldürülen kadınların haberlerini okuyoruz
ve her gün katillerin cezai indirimle salıverildiğini. Bu yazının yazıldığı
sırada Pınar Gültekin davası görülüyordu ve dava yine ertelendi. Kadınların
acımasız ve sistematik yöntemlerle öldürüldüğü bir dönemden geçiyoruz. Kadın
koruyucu yasayla ilgili uygulamalar İstanbul Sözleşmesinin iptalinden beri
aksıyor, devamı gelmiyor, bütüncül bir şekilde uygulanmıyor. Uygulansa bile,
Türkiye’de kadına karşı şiddet o kadar normal ki sıradan bir sebepten
erkek evden uzaklaştırılıyor diye olumsuz bir kamuoyu kanaati oluşuyor. Cezalar
caydırıcı olmaktan öte, “aslansın, yaparsın, kadın elinin kiri” mesajı veriyor.
Uygulanmayan, uygulanmadığı için kadınların ölümüne sebep olan, imkân veren,
katillerle iş birliği yapıldığı anlamına gelen bir durum var ortada ama
erkekler hâlâ İstanbul sözleşmesi ve 6284’ün peşindeler. Halbuki ortada anıt
sayaç var, her gün öldürülen kadınlar, katillerin “nasılsa bana bir şey
olmayacağı rahatlığı var. 2022 yılında 108 kadın öldürülmüş, daha fazla
olmaması için yapılması gerekenler belli ama mevcut, korumaya yetmeyen bu
yasalara bile “kadın kayırıcı” denmesi, kötülüğün boyutunu sergiliyor. Biz tüm
bunları sosyal medyadan öğreniyoruz."
563,"Kadınlar sosyal medyada adalet aramaya çalışıyor,
daha fazla kadın öldürülmesin diye uğraşıyor ama erkekler mağduru, şiddet
göreni koruma adına ortaya çıkarılmış sözleşmeden yasalardan mağdur oluyor. Kadınlar
öldürülme korkusuyla yaşıyor ama katil erkekler ellerini kollarını sallayarak
gezebiliyor."
564,Kadın kayırmacılığı mı demiştiniz? 
565,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
566,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
567,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
568,                                                                                                           Konuk Yazar: Y
569,"Babam bana her zaman kaç yaşına gelirsem geleyim onun küçük kızı olacağımı söyledi. Bunun bir çeşit sevgi ifadesi olduğunu biliyorum, o koruma isteğini de. Bana hep, “Çocuğun olduğunda anlayacaksın,” dedi. Ben artık, bunu hiç anlamayacağımı anladım. Onların benim bir yetişkin olduğumu unuttuklarını da."
570,"Sofrada oturuyoruz, daha önce kardeşim uyardı beni. “Abla
saçın görünüyor.” Biliyorum dedim. Evdeyiz ve namahrem kimse yok, birazdan
evden çıkacağım sadece. Çıkmadan önce düzeltmesem, söyleme isteğinin bir anlamı
olur diye düşünüyorum. Bir süredir bone takmıyorum ve bone takmamam rahatsız
ediyor onları. Onlar bazen komşu teyze oluyor, bazen sosyal medyada biri, bazen
hiç tanımadığım bir erkek, bazen aileden biri. Nedense herkes, her şeyi biliyor
ve beni uyarma hakkını buluyor kendisinde. "
571,"Sosyal medyada paylaştığım bir fotoğrafa yorum geliyor:
“Abla saçın görünüyor.” Sağ ol kardeşim, diyesim geliyor. Sen demeseydin, ben
asla bilemezdim, çünkü evimde ayna yok ve kameradan bunu görmemi sağlayacak
gözlerim de."
572,"Başka bir gün, bu sefer ailecek ve daha kalabalığız. Birbirlerinden
habersiz uyarmaya başlıyorlar beni. Annem, “Bone tak,” diyor. Kardeşim, “Abla
bonen yok diye şalın kayıyor,” diye akıl veriyor. Halbuki bonenin beni
boğduğunu söylemiştim. Saçımın o kadar görünmesi beni rahatsız etmiyor bir
süredir. Yanlış doğru demiyorum, savunmanızı ya da yermenizi de istemiyorum.
Sadece durumum bu. "
573,"Ramazanın gelmesiyle bu durum artık saçma bir noktaya
ulaştı. İyi niyet görmüyorum artık. Babam, ismini bilmediği için, “Bereni tak,”
diyor. İlerleyen saatlerde bu sefer annem kuran okumam için nasihat etmeye
başlıyor. Ben böyle biri değildim, bunu biliyorum. Kuranımı okur, namazımı
kılardım, en sevdiğim namaz sabah namazıydı, ramazan ayı beni heyecanlandırır
ve mutlu ederdi. Tüm bunları kaybettim ben. Kaybettim ve durdum. Durduğum yerde
bulmaya çalışıyorum, neden kaybettim ve bana ne oldu diye soruyorum. Geçici bir
dönem olduğunu düşünüyorum. İnsan bazen şaşırır, bazen başka şeyler yapar,
bazen daha önce hiç görmediği yönlerini görür. “Bu da böyle bir süreç,
sanırım,” diyorum ama bu sürekli dürtülme hali beni çok rahatsız ediyor. Halbuki
ben yetişkinim, neyin ne olduğunu gayet iyi biliyorum. Her alanda yaptıklarımın
sonuçlarına katlanıyorum, katlanmak zorundayım."
574,"Onları çok da suçlamamam gerek diyorum bazen, küçük bir
çocukken ben de annemin saçlarını geriye doğru iterdim. Annemi düzeltirdim ama
ben çocuktum ve aklım ermezdi. Onlar yetişkin. Aklımın almadığı şey, benim
artık yetişkin bir kadın olduğumu göremiyorlar mı?"
575,"Uyarı dozu her geçen gün artıyor. Halbuki ben kimsenin
isteğiyle, yöneltmesiyle başımı örtmedim. Kendimden emin olana kadar bekledim. Şimdi
babam, pek de inançlı olmadığını söyleyen bir erkek, beni inancım doğrultusunda
düzgün yaşamadığım için uyarabiliyor. "
576,"“Kapanacaksan düzgün kapan, açılacaksan da tam açıl.” "
577,"“Tamam,” diyorum, “madem öyle açılayım.” Öyle bir niyetim de
yok hiç. Ortamda buz gibi bir rüzgâr esiyor. Bu diyaloğu ben istemedim halbuki.
Konuyu buraya onlar getirdiler. Halbuki kapanırken benim seçimim olduğu
söylenmişti. "
578,"Tebliğcilere kızıyorlar insanlar ve ben anlıyorum. O
uyarılma durumu çok rahatsız edici ne kadar iyi niyetli yapıldığı düşünülürse
düşünülsün kişisel alana müdahale. İnsanlar şu anki iklimden dolayı daha çok
rahatsız oluyor, bunun normal olduğunu biliyorum. Başörtülü bir kadın olarak,
nispeten daha Müslüman görünümlü biri olarak da bu şekilde ikaz edilmek beni rahatsız
ediyor. Halbuki yaratan bu konuda seçimi bana bırakmış ama diğer insanlar
seçimi bana bırakmak istemiyor. "
579,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
580,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
581,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
582,"Merhaba, "
583,"Ben içinizden biriyim ama hem de dışınızdan biriyim. Kendimden
bahsedeyim ki beni az da olsa anlamaya çalışın. "
584,"Çalışıyorum, kendi ayaklarımın üzerinde dik durmaya çalışıyorum. Aynı
zamanda okuyorum yarım kalan hayallerimi tamamlamak için daha da mutlu olmak
için. Başım kapalı; bu detay önemli anlatacaklarım için…"
585,"Öncelikle Ankara’da iyi bir devlet üniversitesinde mimarlık-mühendislik
fakültesinde okuyorum. Ders aralarında eğer süre kısıtlı ise okulun mescidinde
kitap okuyarak ders vaktini bekliyorum. Burada okuduğum kitaplarda önemli zira
başındaki örtü ile doğru orantılı olmalı düşünceler… Zülfü Livaneli, Orhan Pamuk,
Selahattin Demirtaş, Ali Şeriati … bunlar ve benzerlerini gördüyseler tamam.
Aşağılayıcı, sorgulayıcı bakışlar. Mobbingin ibadet yerinde yapıldığını da
yaşatıyorlar."
586,"Hadi bunu geçelim siyasi sebepler inançlar vs. diyelim. Bu konularda
hoşgörü beklemiyorum bile bakın çünkü hiç görmedim."
587,"Bir gün ders aram çok olduğu için camiye gittim. hem vakit namazımı kılarım
hem de ders çalışırım diye düşündüm. Camiler teyzelerle meşhur aslında bunu her
gidişimde daha iyi anlıyorum. Öncelikle kıbleye yönelişim eleştirildi. Sanırım
santim olarak ölçerek yöneliyorlar. Tam olarak bu tarafa yöneleceksin bak
halıların şu rengi şu sebeple diyerek uyarı yedim. Peki teyzeciğim dedim. Çokta
dik başlılık yapmak istemedim. Ancak Kuranı Kerimdeki şu ayeti nedense okumak,
anlamak, anımsamak istemiyoruz. Keza;"
588,"“Doğu da Allah’ındır, batı da. Her nereye dönerseniz Allah’ın yüzü
(kıblesi) orasıdır. Şüphesiz ki Allah, kuşatandır, bilendir. (Bakara Suresi,
115)” "
589,"Bu kez
kıyafetim eleştirildi. Etek giymeliymişim, bol pantolonla olmazmış, dizlerim
belli olurmuş. Hadi buna da neyse dedim montumu belime bağladım! keza;"
590,"“Ey Âdemoğulları! Her mescide gidişinizde
güzel giysilerinizi giyin ve yiyin, için, fakat israf etmeyin, çünkü Allah
israf edenleri sevmez.”  (Araf Suresi, 7/31) ayetine rağmen
hala bazı şeylerin vitrinden ibaret olduğunu sanıyoruz."
591,"Namazımı kıldım oturdum test çözüp biraz ezber
yapacaktım. Başladım da yapmaya. Bir teyzemiz sürekli geldi baktı, dolandı
durdu. Önce temizlik için geldiğini düşündüm. İkindi vaktine daha vardı ve
erkeklerin katı temizleniyordu! Bir kaç kere daha geldi ve en sonunda iletişime
geçmeye karar verdi. Kuran mı okuyorsun dedi, hayır ders çalışıyorum dedim.
Kabullenmedi tabi ki cevabı ve soruyu tekrarladı; Kuran mı okuyorsun, hayır
ders çalışıyorum teyze dedim. Baştan aşşağı süzdü ve soruyu yineledi ama ek
olarak bizde kuran okuyorsun sandık dedi. Ders çalışıyorum bir mahsurumu var
diyebildim. Başka bir sürü açıklamam olurdu kafamda bir sürü ayet döndü durdu
ama yok dilimden dökülemedi. Çünkü ayetler değil vitrin önemliydi. Susmadı
devam etti;"
592,"Kuran okuma vakti olduğu için herkes Kuran okuyorken
sen de okuyorsun sandık dedi…"
593,Kuran okuma vakti!
594,Camide!
595,"Bakın Allah’ın evine Allah’ın huzuruna çıkmak için
geldiğim yerde başımdaki örtüden dolayı ekstra yüklerin yüklendiği yerde test
çözüyorum diye yadırgandım. "
596,"Başım kapalı evet ama ben bir insanım, melek değilim. Başımdaki
örtü emir olduğuna inandığım bir görevi yapmaktır. Ki bunu da sorguluyorum.
Bonemden birazcık saçım gözükse eleştiren insanlar; başı tamamen açıklara
şeytan olarak mı bakıyor veya erkeklerin saçları onları tahrik etmiyor mu veya
erkeklerin boyunları onları tahrik etmiyor mu? Bizler insanız nefslerimiz var
ve belki bizlerde karşı cinsin kulağından boynundan saçından etkilenecek
sapkınlığa sahibiz. Meselenin örtünmek olduğunu sorgulama hakkım da yok bu ayrı
mesele!"
597,"Namazımı kılmaya çalışıyorum, Allah her yerdedir ben
belli bir yön belirlenmesi lüzumuna katılmıyorum ama TOPLUM belirlediği için
tamam diyorum."
598,"Ben vücut hatlarını belli etmeyecek şekilde giyinen
bir bayanım ki belli de edilebilir bu kişisel bir tercih. Diz kapaklarım kimi
nasıl yoldan çıkarabilir. Bu din kadınlara mı indi sadece. Benim diz kapağım
birini tahrik ederken erkeklerin dar pantolonu beni bizi tahrik etmiyor mu? Onlara
da aynı şeyleri telaffuz edebilir misiniz? Hiç sanmıyorum."
599,"Kuran’ın sunduğu dinde temel gaye Allah’ı razı etmek
iken, ve bunu Kuran’a uyarak yapabilecekken uydurulan dinde bilhassa kadınlara
ekstra yüklerin yüklenmesi; kocasını razı etmesi, toplumu razı etmesi,
ibadetini istediği yerde yapamaması, Cuma namazı kılamaması, camide put gibi
durması vs. neden bunlar?"
600,"Kadınlara camilerde küçük dar yerleri layık görmenizi
mevzu bile etmiyorum. Bu nasıl adalet bu nasıl bir düşünce tarzı. Kadınların
yine kadınlara bu kadar manevi eziyette bulunması  neden?"
601,"Evinize gelen misafire sadece şunu yapabilirsin şunu
giyebilirsin şuraya bakabilirsin diyor musunuz?"
602,"Ciddi bir imtihan zamanından geçiyoruz. Her insan için
en büyük fitne, imtihanı kaybetmesine sebep olan her neyse o. Bu dünyadaki
imtihanı bazılarımız mal ile bazılarımız kibir, bazılarımız çoluk çocuk,
bazılarımız ise hala devam eden putlaştırma yüzünden kaybediyoruz. Bizler kadın
erkek farketmeksizin bir imtihandan geçiyoruz ve bu imtihanı sadece kadınlara
bindirdiğimizi düşünüyorum ve görüyorum. Hepimiz kendi imtihanımıza odaklanalım
ve lütfen Allah’ın evinde rahat bırakın bari!"
603,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
604,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
605,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
606,Yazar: Esra Karadoğan 
607,"Etrafımdaki herkes otuz yaşından sonra eskisi gibi yani çocukluk ve gençliğimizdeki gibi samimi arkadaşlıkların olmadığını, yenilerinin de öncekiler gibi sağlam olmadığını söylüyordu. Ben kolay arkadaşlık edebilen biriyim, samimi olmak değil ama insanlarla genel olarak iyi iletişim kurabildiğimin farkındayım ve ilk gençlikte kurabildiğim sağlam dostluklar olmasına rağmen bu bakış açısını anlayabildiğimi düşünüyordum. Yıllarca değişimine eşlik eden insanlar varken yakın zamanda tanıştığın insanın seni anlamasını beklemek ya da karşındakini tanımak, sonra hayal kırıklığına uğramak zor geliyor olmalı diye düşünüyordum. Hayat gailesi, koşturmacalar zaman zaman insanları birbirinden uzaklaştırabiliyor. İşte o zaman anladım ne denmek istendiğini.Harlem diye bir diziye denk geldim geçenlerde. Adından anlaşılacağı üzere Harlem’de yaşam üzerine kurulu bir diziydi ama sadece kadın karakterler üzerinden yapıyordu bunu. Bu bile seyretmem için yeterli bir sebepti. Başlarda sadece flört, sevgililik, ilişkiler üzerine kurulu sandığım dizi bir süre sonra siyahi kadınların kariyerlerini ve kendilerini inşa etmelerine dayandı. Birbirinden farklı özelliklere sahip dört arkadaşın farklı iş kollarında siyahi bir kadın olarak her gün verdikleri savaşları, çatışmaları, çabalarını da anlatıyordu. Irkçılık, öteki olmak, kadın olmak üzerine tiratlarla başlayan dizide güncel sorunlar gerçekçi karakterlerle işleniyor. Klişeye kaçan yönleri de olsa bana anlamlı gelen bir diziydi. "
608,"Hepsi
farklı iş kollarında çalışan dört kadın var, hepsinin kaygıları, çabaları,
dünyaları farklı aslında. Diziyi izledikçe bazı karakterlerle daha fazla bağ
kurdum. Mesela Quinn, düzenli, masa başı bir işi varken hayallerinin
peşinden gidiyor. Aslında hepsi hayallerinin peşinden gidiyorlar.
Bazılarının hayalleri daha makbul sadece. Quinn, kendi butiğini açıyor, kıyafet
tasarlıyor. Dizinin başında çoğu karakterin tuzu kuru gibi görünüyor. Fakat
karakterler işlendikçe, geçmişe dönüldükçe her karakterin baş etmeye çalıştığı
şeylere şahit oluyoruz. Quinn’in maalesef en büyük savaşı annesiyle, yeni bir
iş kurmak, o işte tutunmak zaten zorken, aldığı bu kararın sonuçlarını sırtlanırken
ailesinden her destek istediğinde kendini sorguluyor. Aradan ne kadar zaman
geçerse geçsin bu yüzüne çarpılıyor. Angie de Quinn’den farklı değil ama
sorunlarla baş etme stratejileri biraz daha farklı. Sanatçı olması ve
arkadaşlarının varlığı, ailesinin zorlayıcı bir faktör olarak görünmemesi onun
hayatını bir açıdan kolaylaştırıyordu. "
609,"Dizide
bir de queer karakter vardı, Tye, bu karakterin ilişkilenme biçimi ve kariyer
hırsı başta beni rahatsız etse de bir süre sonra karakterin maskesini
düşürmesiyle gerçekleri görüyorsunuz. Çok başarılı görünse de sahibi olduğu
dating firması yüzünden hoşlandığı kadınla beraber olamıyor. Dizinin beni
yakalayan yönlerinden biri güncel olması, queer bir karakter elbette planlı ve
bilinçli bir tercih olsa da zorla serpiştirilmiş hissi vermedi. Bu dizi siyahi
karakterleri, Harlem’i konu edinmiş olabilir ama benim hayatım da vardı içinde.
Camille’nin yaşadığı hayal kırıklığında, siyahi bir kadının onun yaşadığı
heyecanı, çabayı kendiliğinden anlayacağına duyduğu inançta, Angie’nin
ırkçılığı gördüğü halde buna etik olarak tepki göstermesi gerektiğini düşündüğü
anda ama herkesin ona alttan almasını, bir yetişkin olmasını öğütlediğinde
kendimi gördüm."
610,"Dizinin
sadece bir sezonu çekilmiş, devamı gelir mi bilmiyorum ama diziyi seyrederken
ilişkiler üzerine çok düşündüm. Sanırım en çok arkadaşlık üzerine düşündüm. O
dört arkadaşın ilişkisi, tartışsalar da kızsalar da birbirlerinin yanlarında
olmaları, en büyük sırlarını bilmeleri, bazen o sırları hemen itiraf
edememeleri ama her şekilde birbirlerine sığınmaları çok hoşuma gitti ve fark
ettim ki arkadaşlarım var evet ama öyle bir kız grubum yok. "
611,"Sadece
kendi ilişkilerim üzerine düşünmüyorum, gözlem yapmayı, insanları dinlemeyi
seviyorum. Bakıyorum da aslında bu benim yaşlarımda insanların kendilerini
yalnız hissetmelerinin bir sebebi. O eski ilişkilerin artık
kurulmayacağına inanıyoruz, bu yüzden çaba da göstermiyoruz. Çaba
göstermediğimiz için de sahip olma fırsatını geri tepmiş oluyoruz ve o sıcak
iletişimi dizi izler gibi izliyoruz. Pandemide de bizi en çok zorlayan
şeylerden biri bu oldu, arkadaşlarımızdan, derin ilişkiler kurduğumuz insanlardan
uzaklaştık, uzaklaşmak zorunda kaldık. Bu izolasyon ister istemez
arkadaşlıklarımızı baltaladı. Şimdi yeniden inşa etme zamanı. Tabii şimdi de
savaş gibi bir gündemimiz var, ama şimdilik bunu düşünmemeye çalışalım."
612,"Johann
Hari’nin yazdığı Kaybolan Bağlar kitabı genelde depresyon üzerine odaklı bir
kitap olsa da bu kitapta Diğer İnsanlarla Bağ Kurmak isimli bir bölüm var. Kabaca
özetlemek gerekirse Brett Ford’un yaptığı araştırma, diğer sosyal bilimcilerin
araştırmasıyla örtüşüyor, Batı toplumlarında bireysellikten kaynaklanan bir
mutsuzluk hakim olabiliyor ama kurduğumuz sağlam ilişkiler, birbirimizle olan
bağlantılarımız bizi mutlu ediyor. Orada Brett Ford’un araştırması üzerine
yazarın düşünceleri aslında benim arkadaşlık üzerine düşüncelerimi, o samimi ilişkilerden
uzakta kaldığım süre boyunca hissettiklerimi doğrular nitelikteydi."
613,"“Biz bir grubuz, birbirimize aidiz, aramızda bir bağ var. Batı’da benlik hissimizi yalnızca kendi egomuza (ya da en fazla ailemize) indirgemiş durumdayız; bu da çektiğimiz acının büyümesine, mutluluğumuzun ise azalmasına yol açıyor.”"
614,"Böyle
düşünceler arasında gidip gelirken etrafıma baktım, belki dizideki gibi sıklıkla
yüz yüze görüşebildiğim “girl gang”im yoktu ama etrafımda kadınlar vardı.
Düştüğümde beni kaldıracak, benim de koşacağım, birbirimize el uzattığımız,
mesafelerin bize engel olmasına izin vermediğimiz kadınlar. Farklı yaşlardan,
kültürlerden, inançlardan kadınlar. Bazen arkadaş olamayacağımızı bildiğimiz
kadınlarla da dayanışma düşüncesiyle yanında olduğumuz gibi bir gerçek vardı.
Bu bana çok iyi geldi. Kadınlarla etrafımın çevrilmiş olması, o zenginlik, o
neşe, o enerji. Bunu yapan da feminizm oldu. Nasılını açıklayayım. Bir yaştan
sonra arkadaş olamamanın sebepleri arasında kendi hayatına çekilmek var ve
rekabet… Aynı kariyer rotasını takip eden kadınları düşünelim mesela. Ataerkil
bir düzenin içinde kendini var etmeye çalışan kadınlar, tıpkı dizideki Camille
gibi kariyerine dair ciddi endişeler yaşıyor ya da Tye’ın başarısını ön plana
çıkarması gibi davranışlar sergileyebiliyor. Dönüp etrafımdaki kadınlara
bakıyorum ve şunu çok net hissediyorum: Feminizm bizi kurtardı. Feminizm
kadının kadının kurdu olmadığını bir daha öğretti, unuttuklarımızı hatırlattı. Birbirimize
tutunabileceğimizi, tekrar beraber olabileceğimizi, omuz omuza
yürüyebileceğimizi gösterdi. Varlıklarına, bana bir ses olan, yalnız olmadığımı
hatırlatan tüm kadınlara minnetle. "
615,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
616,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
617,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
618,Yazar: rumeysa ç.
619,"Her iyileşmenin bir bedeli var. En son bundan bahsediyordum anneme. Terapi sürecimden konuşuyorduk. “Oh ne güzel ben de gitsem de anlatıp anlatıp rahatlasam” dedi. Ben de “O tam öyle olmuyor, ödevlerin, derslerin oluyor, ona göre hareket etmeye çalışıyorsun ve bunun da bir bedeli oluyor.” Dedim. Hemen vazgeçti. Vazgeçmesin istedim. Vazgeçmesin diye belki de, ona tekrar kendimi açtım. Kendi “ödevimi” gösterdim. Artık hayatımda etrafımda kendime yakın olan herkese dürüst olacaktım. Birini sevdiğimden, aşık olduğumdan bahsettim ona. Aşık olduğumu, ama var olan kalıplarla sevmek istemediğimi söyledim. Evliliği düşünmediğimi, sırf bir imza için ilişkimi hiç tanımadığım ve bende emeği olmayan onlarca insana kanıtlamak durumunda olmak fikrinin bana uzak geldiğini, Allah’ın karşısında ve onun gözünün önünde olduğumu söyledim. Bana çok kabullenici yaklaştı. Çok şaşırdım! Beklemiyordum hiç ama demek ki konuştuklarımız işe yarıyordu. Hayatımda bu kadar mutlu olduğum çok az an vardır sanırım. Etrafımdaki bir sürü insanı aradım annemin yanından ayrıldıktan sonra, böyle hoplaya zıplaya eve gittim neredeyse."
620,"Sonra, tam iki gün sonra, sabahın erken vakitlerinde annemden bir mesaj aldım: “O adam hayatında olduğu sürece ben, baban, kardeşin yokuz. Sana öğrettiğimiz ahlaklı hayatı yaşarsın inşallah. Oğlunun da bizim de yüzümüzü önümüze eğecek bir şey yapma.” Ahlak… Yokuz… Yüzünü öne eğmek… Oğlum… Cuma annemden ayrıldıktan sonra ilk şok ve mutluluk sarhoşluğu geçtiğinde içime bir hüzün çökmeye başlamıştı zaten. Ama konduramadım çünkü yaşadığım mutluluğun gerçek olmasını çok istedim. Ama işte asıl gerçek orada telefon ekranındaydı. Sessiz. Sadece Whatsapp ekranında kelimeler. Bir röportaj vardı o gün, nefes aldım, yola koyuldum. Düşünmemeye çalıştım. Ailemin bana sağladığı olanakları övdüm, onların hakkını verdim. Ama sonra o iş bittiğinde, dışarı çıktığımda tek hatırladığım en yakın arkadaşlarımdan birini arayıp “Annem yine beni bıraktı, beni terk etti!” diye bağıra bağıra ağlamam. Sonra sonra anladım ne demek istediğimi."
621,"Hikaye çocukluğumda başlıyor, çocukluğumdan sonra üzerime çöken o ağır hüzünle. O hüznün kaynağını çok sonradan keşfettim: Babamın bende bıraktığı izler. Babamın kendi zihniyle inşa ettiği hapishanede ailecek, hep beraber yaşamışız meğer, ben ancak anlıyorum. Hapishane tam bir Panoptikon[1]. Kimse sizi doğrudan gözetlemiyor. Hiçbir hareketiniz doğrudan kısıtlanmıyor. Ama hep biliyorsunuz, o gözler üzerinizde. Tüm hayatım boyunca beni takip eden gözler, sesler, zaman içerisinde içime koskocaman bir melankoli, depresyon ve anksiyete olarak oturmuş meğer. Hata yapmaktan korkum kendi boyumu aşmış. Bu süreci kolaylaştıracak tek şey belki de şefkatken, işte annem tam da o noktada beni terk etmiş. İşte sonradan anladığım bu oldu. “Annem yine beni bıraktı, beni terk etti” derken bunu kastediyormuşum. O bir süreliğine dışarı çıksa da, hemen korkuyla Panoptikon’daki hücresine geri dönmüş. Kendisini izleyen gözlere dair korkusu elini kolunu bağlamış. "
622,"Halbuki bu Panoptikon sadece bizim zihnimizdeymiş. Oradan çıkış varmış. Keşke ben küçükken, gençken biri elimden tutsa ve “yanlış da yalnız da değilsin” deseymiş, ama işte dememiş, ben de o hapishanede kalakalmışım. Ama sonra, kadınların yıllardır kulağıma fısıldadığı, benim de büyütmeye çalıştığım bu ses, “yanlış da yalnız da değilsin” sesi gün gelip merhemim olacakmış, haberim yokmuş. Çünkü aslında yanlış da yalnız da değilmişim. Bir kişinin zihnindeki hapishanede mahpusmuşum ve dışarısının varlığından haberdar bile değilmişim."
623,"Ama nasıl olduysa içimde bir yerde saklamayı becerdiğim küçük kız sonunda bana sesini duyurmayı başardı. Bu hapishanenin illüzyonunu anlattı. Anlatma yolu da aşk oldu, kalp çarpıntısı. Geçen oğlum diyordu, “Anne insanın kalbinin çarpması çok güzel bir şey değil mi, senin de kalbin çarpıyor” diye. O da biliyor güzelliğin adını koymanın, çok şükür. Evet işte, o kalp çarpıntısı beni o kara delikten kurtardı. Hep varmış gibi yaptığım tüm gücün gerçek bir halini yanıma verdi. Gözümde yaşlarla yola koyulmama vesile oldu."
624,"Annemin sabah gelen mesajının ardından, daha tam o mesajın şokunu atlatamamışken akşamüstü babamdan bir mesaj aldım. “Eğer duyduklarım doğruysa o evi boşaltacaksın”. Senelerce ne maddi ve şimdi de manevi olarak hiçbir şey borçlu olmadığımı artık anladığım ebeveynlerimin bana bahşettiği, üzerimde de zaten eğreti duran çocukluk evimi de terk etmem gerektiğini bu şekilde öğrendim. Mesajla. Bir Whatsapp ekranında. Kelimelerle. Sessiz. "
625,"Bir sonraki gün sanki tüm hayatım boyunca bunu bekliyormuşçasına “kurtuluş operasyonumu” başlattım. Hemen bir ev buldum. Allah yine yardım etti, bunca zorluk içerisinde içime sinen bir ev buldum. Pahalıydı, madden zorlanacaktım, ama varsın bunun için zorlanayımdı. Birkaç gün sonra çocukluğumda aldığım için babamın üstüne kayıtlı olan telefon hattıma alternatif bir hat aldım. Telefon değiştirme sürecimi başlattım. Ve 29 Ekim 2021 Cuma günü, babamın mesajından tam 4 gün sonra evi boşaltıp onları bana hatırlatan tüm eşyalarımı da evin içerisinde bırakarak oradan ayrıldım. Bugün, yağan kar vesilesiyle, o evin penceresinden gördüğüm manzarayı hala özlediğimi fark ettim. Ama o evde yaşadığım mutsuzlukları hiç özlemiyorum. Ergenliğimin çaresizliği, anneliğimin beceremediğim kısmı, evliliğimin sona erişi… Hepsi o evde olmuştu ve hepsine veda etmenin vakti gelmişti demek ki."
626,"O günden beri annem ve babamdan haber almadım. Yeğenimi bir kez, o da dışarıda denk gelince görebildim. Oğlumu da görmek istemediler. İçimde derinden derine bir öfke olsa da artık kabullendiğim bir aşamaya doğru geçiyorum sanırım. Sevmek, kendi annelik sürecimden de bildiğim haliyle insana “ilham” olmuyor. Emek emek dokunuyor. Emek verdikçe büyüyor, yeşeriyor, güzelleşiyor. “Zorunluluktan”, “görev bilinciyle” olmuyor. Şefkat herkesin içinde kendiliğinden büyümüyor. Yoksa dünya üzerinde bunca acı, bunca zulüm olmazdı. Zulme karşı çıkmayı bana öğrettiğini söyleyen annem ve babam bana bu macera vesilesiyle zulme karşı çıkmanın şefkatle olan zorunlu bağını da öğretmiş oldu. Biraz acılı oldu ama artık daha iyi bir insan olmak için elimde daha çok şey var. Şefkatle sarıp sarmalamak istiyorum etrafımdaki onca mazlumu. Özellikle de benim gibi birden “kapının önüne konan” kadınları. Ama benim örneğimde bir nüans var. Ben kendimi kapının önüne kendim koydurdum. Artık bu hapishaneden kurtulmam gerektiğini biliyormuşum içten içe. Artık bu yalanı yaşayamayacak kadar dürüstmüşüm. Dersimi almışım. Ödevimi iyi yapmışım, her zamanki gibi. Şimdi sırada yeni ödevlerimi yapmak ve mümkünse de bolca “hata” yapmak var. Tüm kadınlara, “hatalarından” sarılıyorum. Yanlış da yalnız da değiliz!"
627,"[1] Wikipedia alıntısı da olsa yapayım: “Panoptikon’un temelinde yatan ilke, tek odalı hücrenin içindeki sakine saklanacak hiçbir yer bırakmaması, buna karşılık dış cephedeki duvarın penceresinden gelen dış ışığın kuledeki nöbetçilere mahpusun her hareketinin bir silüetini izleme olanağını sağlamasıydı. Bentham’ın yaklaşımına göre, gözlemlenen her yanlış davranışının ceza getireceğini bilen, ama davranışlarının aslında ne zaman gözlemlendiğini bilmeyen mahpusun, aklını başına toplayarak her zaman izleniyormuşçasına davranmaktan başka seçeneği yoktu. Böylece mahkûm bizzat kendi hareketlerini kollamak durumunda kalacaktı.”"
628,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
629,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
630,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
631,Konuk Yazar: Esra Karadoğan
632,"Yapılan her eylemin politik olduğu söylemi bana eskiden biraz abartılı gelirdi, ilk gençliğimde özellikle. Başımı örtmek istediğimde, bunun sadece ve sadece inancımla ilgili olduğu konusunda kendimi inandırmıştım. Niyetim de buydu. Fakat babam beni uyardı, tecrübe diyelim, ikna olmadım. Aradan yıllar geçti. Geçenlerde YouTube’ta yayınlanan bir videoda, baş örtüsünün politik olduğundan bahsediliyordu ve bu videoya baş örtülü pek çok kadın tepki gösterdi, ben de şunu söylemek isterim: Baş örtüsünün şu an taşıdığı sembole rağmen baş örtülü olmaktan vazgeçmemek de politik bir eylemdir. Vazgeçince etiketlendikleriniz de aynı şekilde. Kabullenmesi bazen zor oluyor."
633,"Şu an daha iyi anlıyorum ya da anladığımı sanıyorum, belki ileride bu konuda tekrar fikirlerim değişecek, bilemiyorum. Bu yazı kimseye ders vermek niyetiyle yazılmadı ama bir iç döküş, bir kendi kendimi sağlama yapmak belki. Baş örtüsü haricinde de pek çok davranışımızın politik yönünü, öğrendiklerim uygulamayla örtüşüyor. "
634,"Yıllarca yazmak istedim ama politik olmak beni hep çok korkuttu. Kendi ismimle yazmak istemedim mesela, hatta moda gibi hafif konular yazmak istedim bu yüzden. Bunun hafif olduğuna kim karar verdi mesela ve kim politik bir eylem olmadığına inandırdı beni. Bir süre yazdım da tüm bunları. Politikayı, haberleri hiç takip etmedim. Kaçındım, “başka türlü huzurlu yaşamak mümkün değil,” dedim ama bir süre sonra beni bir şeyler rahatsız etmeye başladı. Politikadan, ülkede olanlardan kaçabilmek bile bir konfor göstergesiymiş, sonra anladım. Aradan zaman geçti, özüme dönmem lazım dedim. Amatörce yazdığım öykülere döndüm. Gündem ağzından alevler püskürten tehlikeli bir canavardı ve olanlara dair verdiğim tepkinin ve tepkisizliğin de bir anlamı vardı. Bir süre bu ikilemde kaldım. Bir gün vicdanımın sesini dinlemeye karar verdim. Kendime güvendiğim için değil ama içten içte sizi tırmalayan bir varlıkla yaşamak zordur. O sesi dinlemek de zordur. Bir seçim yaptığımın farkında olmadan ben birini seçtim. "
635,"Bir yazarın, bir sanatçının sorumluluğu olduğunu biliyordum hep ama ben o sorumluluklar olmadan yazmak istiyordum. “Hafif” romanlar yazmak istediğimi de hatırlıyorum. Belki yazdığım ilk roman gerçekten öyledir, bilemiyorum. Hayatımın bir dönemini sadece bu şekilde geçirmek istedim. Sanırım bu düşüncenin devamı olarak kitap incelemeleri yazmak bana en konforlu alan geldi. Bir kitabı potansiyel okurlarına anlatmakta ne sıkıntı olabilir diye düşündüm. Belki başlarda haklıydım. Yazmak istiyordum, yazacak bir alanım olsun istiyordum ve özgür olmak istiyordum. Kitap incelemelerim Agos Kirk’te yayımlanmaya başladığında inanılmaz mutlu oldum. Aslında kendimce durduğum yeri gösteriyordu bu, Hrant Dink’in gazetesinde yine amatör kitap incelemeleri yazan biriydim. Vicdanımı dinliyordum. O dönem birkaç yorum aldım, amacım sorgulanıyordu, neden başörtülü bir kadın olarak yazılarımı başka yerlere göndermediğim. İnsan bazen bilmez, bazen bilse de görmek, inanmak istemez. Amatör yazılarım da politik bir eylemmiş, anladım. Özellikle biri uzun uzun yazmıştı. Neye hizmet ediyorsunuz demişti. Hiçbir şeye hizmet ettiğimi düşünmüyordum ama mesajı yazanın niyetini anlamıştım. Yazılarımı gönderdiğim diğer yayınlarla ilgili neden böyle sorgulamaya gitmediğini soran mesaj attım, cevap alamadım. O an anladım ki ben Müslüman bir kadın olarak bir Ermeni gazetesinde yazıyordum, tehdit edilen, tehditleri şikayetleri yok sayılan ve sonra katledilen bir Ermeni’nin, Hrant Dink’in gazetesinde yazıyordum ve bu barış isteyen bir gazetecinin yanında alıyordum. Bu sandığımdan çok daha politik bir duruştu. "
636,"Şimdilerde Okuyan Güzel isimli bir kitap kulübümüz var, kulübü Seda Yılmaz ile pandeminin hayatlarımızı ele geçirmesinden sonra, birbirimizi çok da tanımadan attığımız birkaç tweet üzerine kurmaya karar verdik. Yine politik bir durum olup olmadığını sorgulamadan yaptığım bir eylemdi. Tek istediğim benim gibi pandemiyle insanlardan uzaklaşmak zorunda kalan kadınları bulup beraber kitap okumaktı. Zaman içerisinde kulüp gelişti, birbirimize sadece ses olmakla kalmadık, hepimiz birbirimize el uzattık, kapılar açtık. Başta niyetim bu olmasa da sadece kadın yazarları okumanın ve kadın okurlardan oluşan bir kulübe dahil olmanın son derece politik bir eylem olduğunu iyice anladım. "
637,"Bugün sokak hayvanlarının toplatılma kararına gösterdiğimiz tepkide, ekonomiden ettiğimiz şikayetle bile politiğiz. Çünkü sebepleri belli. Geçenlerde feminist, akademisyen Selda Tuncer ile Twitter’da bir sohbet odası açmıştık. Bir kadın, “ben feminist değilim,” diyerek yaptıklarını, yaşadıklarını anlatmıştı. Yaptıklarını sıradan şeyler görüyordu ama toplum, mevcut koşullar ve vicdanı onu bunları yapmaya itmişti. Kendini feminist olarak tanımlasın ya da tanımlamasın orada söyledikleri politikti. Seçimlerimize etki eden politika oldu. "
638,"Peki bu yazıyı neden yazdım? Ben de kendime soruyorum bunu. Bazen twitter kullanırken bile sorguluyorum kendimi. Öylesine yaptığım şeyler bile politik çünkü. Her şey bir mücadele. Çünkü burası Türkiye, bu ülke size kendinizle ilgilenme hakkı vermez. Bu ülkede bir kadın olarak yaptığınız her şeyin politik bir yansıması vardır. Bir kadın olarak yazmanız da politik bir eylemdir. Ben kaçmaya çalıştım ama yapamadım. Tek istediğim kendime yazarak yaşayabileceğim bir alan açmak, bir dünya kurmaktı. Yazdığım her öykü politik bir manifesto değil, öyle olmasını da istemem fakat yaşadıkça görüyorum aslında hepsi bir kadın olarak var olma çabası ve hepsi politik. Anne, ben politik oldum, farkına varmadan sadece kendim olmaya çalışarak politik bir özne oldum. "
639,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
640,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
641,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
642,Yazar: Meryem Selva
643,“Modern hamilelik kamusal bir deneyimdir. ‘Şiş’ insanları ona uzanıp dokunmaya davet eder.”(Alexandra Howson)﻿
644,"Her kadın doğum yapmak zorunda değildir ama her doğum biriciktir. Bedenden can bulan bedenler, sesler arasından tek bir sesin tecessümüdür: “Bir avazda doğur!” Ve cinsellik ne kadar mahrem addedilirse addedilsin hamile kaldığında kamuya da açılır beden. Dokunma dürtüsü sarar bir kadını, başka bir karına rahatça dokunabilmesine cesaret veren. Ne kadar sakınmaya ve saklamaya çalışırsa çalışsın hamilelik kamusal alanda kadının öznelliğinde onu yukarı taşıyan bir eşiktir de (burası oldukça ironik). Oysa bir yenilenme olduğu kadar bir yaralanmadır da doğum. Kimliğini çoğaltırken eksiltir de. Ne bedenin ne zihnin eskisi gibi kalabilir. O eşiği geçtiğinde “Anne”sindir artık ve karnındaki ağırlık kucağına verildiğinde tüm annelikler sırtına yüklenir, mitik, mistik, bilimsel öykülemeleriyle. Hafifledikçe ağırlaşırsın. Din kadın bedenini kutsadığında günahlarından arınma belgesidir doğum. Çocuk büyüdüğündeyse imtihanın. "
645,"Nedense kendi doğumuyla kıyaslamadan bir kadın başka bir kadının doğumuna ortak ol(a)maz, çoğu zaman yadsır da. Doğum anlatıları malumatfuruşluk düzleminde kartopu gibi büyür, hamile özneyi kaygı ve yetersizlik duygusuyla kuşatır. En zor doğum “öteki”nin olmuştur ya da o kadar kolay bir doğum yapmıştır ki abartılmasının bir anlamı yoktur. Sezeryanla doğum yapmayı istemekse mecbur kalınmış olsa dahi bir şımarıklık hatta eksiklik göstergesidir. Yeterince güçlü olamamıştır o kadın. Bedenindeki bir kusurun ifşasına dönüşmüştür doğumu. Yarasına baktığında eksikliğini görür. Dışarı yansıttığıysa zamanla bir kahramanlık anlatısına dönüşür. Erkeklerin askerlik anılarından farkı yoktur bazen kadın doğumlarının. Ama tezkeresini aldığında eski gömleğini giyerek hayata karışamaz kadın özne. Bedelli indirimi de yoktur doğumun, emeğin ücretli karşılığı da. Bazense al basar kadını, cinnet geçirir, yarası büyüdükçe balkondan düşen bir ceset olmuştur artık bedeni. Üçüncü sayfa okurları anlamlandıramaz annenin böyle birdenbire ölmesini. Doğum anlatıları şifalandırabilir mi? "
646,"Rita Ender, pandemi dönemine denk düşen hamileliğinde “Ne demek içinde bir insan taşımak?”, “Ne yaşatır?”, “Ne hissettirir?” “Hangi ritüellerle karşılanır?” sorularının izini sürmüş ve farklı kuşaktan, farklı kültürde, bambaşka sınıflara mensup, ayrı sektörlerden yirmi altı kadınla söyleşi yapmış. İlk doğumunu erken yaşta yapan da var katılımcılar arasında kırklarında anne olan da. Çocuğunun bakımını kendisi üstlenen de var, aile bireylerine bırakan da. Bedeninden utanan da var bedenini kendi kararlarıyla besleyen de (Vegan bir anne! Şaşırdınız değil mi?) Riskli gebelik ve düşük de doğum kadar kimlikte bir yara açabiliyor bazen. Bazense kürtaj merhem. Doğumla ilişkisini dinle tesis eden kadın özne de var tedaviyle hamile kalıp doğuran da. Nazar korkusu ve kutsal kitaplar ortak bir zemin anlatılarda yastıkların, yatakların altında çocuğu bekleyen. Temennilerse ve önerilerse çok açık: “Kimseyi duyma, mutlu geçir hamileliğini ve bir avazda kurtul!”. Kurtulur mu gerçekten de kadın doğum yaptığında? Yoksa kurtulduğu yerden mi bağlanır? Ritüeller bir araya geldiğinde nasıl bir etki bırakır kadınlık deneyiminde? Ortak bir doğum hafızasından bir doğum/doğma/doğrulma kültüründen söz edebilir miyiz? Kimlikler arasındaki sınırları siler mi yoksa bir doğum?"
647,"Alevi, Sünni, Ortodoks, Rum, Ermeni, Laz, Çerkez birçok kimliği bir araya getiriyor Bir Avazda: Hamilelik Söyleşileri. Bu toprakların çok kültürlü yapısı doğum deneyiminde birleşiyor. Kendimi sırtımdaki yüklerin ağırlığıyla ezilmiş bulduğum bir günde, bir avazda okudum kitabı ben de. Hepimizi kuşatan o büyük hikâyenin altında ezilirken, kendi küçük hikâyemde şifalı bir alan açtı bana söyleşiler. “Ana olma da ne olursan ol” diyen anneannemi sevgiyle kucakladım. Reçel okurlarınaysa hem bir tavsiye olarak kitabı hem de şu soruyu bıraktım: "
648,“Doğum sırasında/sonrasında kültürel/dini hangi ritüelleri yaptın?”  
649,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
650,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
651,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
652,Konuk Yazar: Esra Karadoğan 
653,Evlilik kutsal görülse de basit bir sözleşme. En iyi ihtimalle başlarda dengeli görünen bu anlaşmada bir süre sonra dengeler bozuluyor. Bir taraf diğerinin sorumluluğunu üstleniyor ve bu genelde kadın oluyor. Tabii kadının vericiliği maddi ve rakamlara dökülmesi zor olduğu için ve kadınların tüm zamanlarını erkeklerin hizmetine sunması gerekiyor gibi bir algı olduğu için kadınların bir ilişkiye ya da evliliğe verdiği emeğin anlaşılamadığı sıklıkla rastlanan bir durum.
654,"Yıllar önce uykusuz gecelerimin birinde Grace & Frankie’yi seyretmeye başladım. Aslında hafif bir konuya ve gülmeye ihtiyacım vardı. Gülmem gerekiyor diyerek birkaç bölüm seyrettikten sonra bunun bir komedi olmadığını idrak ettim. Konu ilgi çekiciydi. Yaşını başını almış, birbirleriyle pek de anlaşamayan, kocalarının iyi arkadaş olması sebebiyle sık görüşen iki kadının hayatları bir anda değişir, tüm dengeler alt üst olur. İki kadının kocası da eşcinseldir. Hikâyenin burasında iki erkeğin hayatları boyunca yaşadıklarıyla yüzleşmeye şahit olacağımı düşünmüştüm ama beni şaşırtmayı başardılar. Elbette trajikomik anılarla dolu bir hayatın özeti de olabilirdi fakat dizi isminden de belli olduğu üzere iki kadının hayatına odaklanmayı tercih etmiş. "
655,"Karakterlerin orta yaşlı olmalarını da hesaba katarsak bir ömür birbirine eşlik eden çiftlerden bahsediyoruz, çocukları var. Beraber çıkılan onlarca seyahat, tatil, güzel anılar ve kötü anılar. Sonra bir anda aslında hepsinin yalan olduğunu öğrenen kadınlar. Bu dizinin bir başarısını da şurada dile getirmiş olayım, karakterler çok gerçekçi inşa edilmiş. Hepsinin yaraları olduğu gibi, aptallıklar da yapıyorlar. Sanırım seyretmemin üzerinden geçen zamana rağmen aklımda kalmasının sebebi bu."
656,"Grace ve Frankie, ikisi de birbirlerinden habersiz bu gerçekle yüzleşmeye çalışırken başka bir gerçeği daha öğreniyorlar. Yıllarca kocalarının iyi arkadaş olduklarını düşünürken aslında bu bir gönül ilişkisiymiş. Burada olayı aldatılmaya indirgememek lazım. Evet, aldatılmak travmatik bir durum, fakat konu kurcalandıkça beni en rahatsız eden durumlardan biri kadınların ilişkilerine harcadıkları bütün bir ömür oldu. Görünmeyen emek konuşulurken fiziksel ve karşılığı olmayan bir emekten olduğu bahsedilir. Buradaki örnek biraz daha farklı. Kadınlar belki alışık olduğumuz bir sömürü düzeni içinde değiller fakat kocaları yıllarca onları, varlıklarını birer paravan olarak kullanıyor. Bu da bir sömürüdür. "
657,"Cinsel kimliklerini gizleyen, yıllarca kendileri olamayan erkeklerle empati kurmamız gerekebilirdi ama dizinin buna pek müsaade ettiği söylenemez.  Daha çok iki kadının yıllarca yaşadığı sömürüyü anlatıyor, sonrasında tüm bunların hayatlarını nasıl etkilediğini, nasıl değiştirdiğini. Sonunda da yeni baştan bir şeyler inşa etmeleri muhtemelen yaşlarından ve tabii ki kadın olmalarından dolayı zor olacak iki kadının hayata tutunma çabalarını. "
658,"Bu bir kurgu ama kurgudan dışarı taşan kısmı da var. İki kadın da bir şekilde hayatlarını bu iki adamla geçiriyorlar. Başka bir hayat yaşayabilirlerdi, daha mutlu ya da daha mutsuz olmaları önemli değil. Böyle bir yalanla yaşamak, aptal yerine konmak, yıllarca kandırılmak yerine kendi seçimlerinin sonucunu yaşayabilirlerdi. Grace ve Frankie’nin duygusunu çok net hissetmiştim diziyi seyrederken, boşa geçen bir ömürle yüzleştiler. Kocaları eşcinsel evliliğinin toplum tarafından onaylandığı bir dönem hayatlarındaki bu köklü değişikliği yapmaya karar verdiler. Bunu daha önce yapamayacak kadar korkmalarını da anlıyorum elbette fakat bu bir mazeret değil, iş adamı, baba, koca ve âşık rolleri arasında giderken evlilikleri onlar için bir koruma kalkanı oluşturdu. Yıllar boyunca toplumdan muhtemelen görecekleri baskıdan bu iki kadının varlığı sayesinde korundular."
659,"Bu dizi bizim gibi toplumlar için biraz sıra dışı gelse de Türk aile yapısına benzettiğim yerler de var. Kadınlar ve evlilik tıpkı dizideki gibi bir araç. Toplumdan onay mı almak istiyorsun, evlen. Toplumun “evlen!” baskısından kaçmak mı istiyorsun, evlen. Saygın bir hayatının olduğunun mu düşünülmesini istiyorsun, evlen. Ya da yemeğin önüne gelsin, çamaşırların yıkansın ve canın istediğinde de sevişebilmek mi istiyorsun, evlen. Bu kadar basit ve bu kadar aynı."
660,"Etrafımda gözlemlediğim, konuştuğum erkeklerin çoğu bu şekilde hiç dile getirmese de benzer sebeplerle evleniyorlar. Bu şekilde dile getirmek elbette cesaret istiyor ve kişi kendine karşı da dürüst olmalı ama olmadığı durumlarda yine kadının sömürülmesine, üstelik bunun doğal görülmesine rastlıyoruz. Kanımca o tiksindiğimiz evlenilecek kadın ve eğlenilecek kadın tanımlarının sebebi de bu. Evlenilecek kadına belli olmasa da şu soruları soruluyor: Çoraplarımı toplar makineye koyar mı? Damak zevkime göre yemekler yapar mı? Çocuğuma iyi bir anne olur mu? Eş seçimiyle ilgili yapılan araştırmalar da var tabii. Araştırmalar her ne kadar eşlerimizi hayvani bir iç güdüyle seçtiğimizi söylese de etrafımızdaki evlilikler bunun dışına da çıkıldığını gösteriyor. Çünkü olay üreme ve aynı zamanda bakım üstlenme. "
661,"Diziye dönersek iki erkek gizli de olsa istedikleri hayatı yaşıyorlar, beraber tatillere gidiyorlar, iş gezilerine. Her fırsatta birbirlerini görüyorlar, hayal ettikleri romantik ilişkiyi yaşıyorlar ve toplumun gay evliliğe hazır olmadığı o dönemi toplum tarafında idealize edilen saygın evlilik kurumu içerisinde geçiriyorlar. İkisi de Grace ve Frankie’yi bir paravan olarak kullanıyorlar. Artık toplumun buna hazır olduğunu gördüklerinde de açıklamaya karar veriyorlar. Medeni, aklı başında, modern kadınlardan bahsediyorum ve yine sömürülüyorlar. "
662,"Mesela Frankie başkalarıyla beraber olmak istemez miydi ya da böyle bir durumda gerçek bir ilişki yaşamak istemez miydi? Yıllarca aynı çatı altında yaşadığın adam kocaman bir yalanın parçası yapmış seni, her açıdan sömürmüş, evdeki emeğini sömürmüş, zamanını sömürmüş, varlığını sömürmüş. Kadınları toplum için birer çerçeve olarak kullanmışlar. "
663,"Bunu yaşamadığımızı kim söyleyebilir? Erkekler de kadınlar kadar olmasa da ataerkinin baskısıyla mücadele ediyor. Evlilikten başka bir hayat olamazmış gibi davranılıyor, evlenmeyen biri eksik görülüyor ya da evlenmemesinin ardından başka sebepler aranıyor. Şimdi gençlerin yapabilecekleri onlarca şey varken erken evlenmesi aklıma bazı sorular getiriyor. Ataerkinin koyduğu kurallar altında yaşamakta zorlanan insanlar farklı olacağı ihtimaliyle evliliği bir kaçış olarak görüyor olabilir mi? Genç kadınlar aile evindeki baskılardan kaçmak için evliliği bir kaçış olarak görüyor olabilir mi? Gizli kapaklı flört eden genç kadınlar acaba evlendikleri zaman yaşamak istediklerini özgürce yaşayacakları düşüncesi onu ani bir kararla evliliğe yöneltiyor olabilir mi? Ya erkekler ancak evlendikleri zaman söz sahibi olacakları minik hiyerarşik aileler içindeki yaşamlarını evlilikle kurtarma düşüncesini taşıyorlar mıdır? Bu sorulara hayır cevabı vermek isterdim. Açıkçası sömürü olmadan bir evlilik düşüncesi yıllarca evli olduğum halde çok zorlanarak tasvir edebildiğim bir durum. Eskiler bunu fedakarlık olarak adlandırmış olabilirler ama zaman, konum değişse bile kadının fiziksel gücünün, zamanının adandığı ve karşılığının olmadığı bir durumda bunun bir sömürü olduğunu kabul etmek gerekiyor. Belki de güzel hayallerle başlayan pek çok insan bu durumla yüz yüze geliyor ama yüzleşemiyor.  "
664,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
665,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
666,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
667,Konuk Yazar: B.
668,"Dışarıda giyilebilecek gibi olan 25 tane pantolonun, 50 tane kısa ve uzun kollu tişört ve gömlek var.Bunların tamamının ütülenmesi gerekiyor.Günde ortalama 3’er kez çamaşırlarını değiştiriyorsun. Benim çıkartıp attığın çamaşırları odamızdan veya çalışma odasından toplamam, koklamam ve kirliyse sepete atmam gerekiyor.Haftada ortalama 27 kilo (3 tam dolu makine) çamaşır yıkamam, kurutmam ve dolaplara yerleştirecek şekilde katlamam gerekiyor.Dolabımızda toplam 11 tane raf var. Bunlardan ikisi benim, biri havlular, üçü fazlalık eşyalar, biri nevresimler, 4 tanesi de sana ait.Bunları üşenmedim ve hesapladım çünkü akşam, “yine olmayan bir sorunu yarattığımı” söyledin.Ben sadece senin çamaşırların için haftada en az 10 saatimi ayırıyorum.Yoksa evde adım atacak yer kalmıyor, denedik gördük!Sence ben, yoktan sorun mu var ediyorum?Sendense tek istediğim, düzenli olarak giyip bir şekilde sana olmadığını düşündüğün için çıkarıp bıraktığın ve benim de mecburen topladığım eşyalarını ayırman.Bunu senden son iki ayda 4 kez istedim.Verdiğin eşya sayısı 3-4, eve getirdiğin eşya sayısı ise 6-7 ve bu logaritmik artık büyüyerek devam ediyor.Şimdiye kadar geçirdiğim sinir krizlerinden en az 3’ü senin giyecek şey bulamadığını söyleyerek zaten bu kadar bunaldığım halde dolaba, kapıya, eşyalara vurmandan kaynaklandı. Onlarca kavgamız da yine bu sebeple evde bağıra çağıra gezmenden…Bana defalarca bütün bu çamaşırları sürekli yıkayarak “yazık” ettiğimi, küçülttüğümü ve ayda bir kez ütüye yardım eden yardımcımızın da düzgün yapmadığını söyledin.Olmayan sorunu yaratmıyorum, olan sorunu tespit ediyorum ve sana söylüyorum.Kendimi bir kuyuya konmuş ve üstünden sürekli eşya atılıyormuş gibi hissediyorum. Evimin sürekli dağınık olmasından ve bunun benim sırtımda yük olmasından çok sıkıldım.Evimi çok özlüyorum ama asla gelmek istemiyorum.Dışarıda daha güvenli ve huzurlu hissediyorum.Bunlar var olmayan sorunlar değil ve abartmıyorum da! Bunlar sadece yalnızca hayatımda ilgilenmem gereken bir tek konuyla ilgili: Giyilen çamaşırlar!Daha maddi hesaplamalar,Çocuğumuzun doğru davranmasını sağlamak için verilmesi gereken eğitimler,Aynaya baktığımda kendimden geriye kalanlar,Kendi ailemle ilgili yaşadığım ve hissettiğim sorunlar,Çocuğumuzun huzuru için üstesinden gelmem gereken psikolojik ve fizyolojik sorunlarım,Okuldaki sürekli ertelediğim görevlerim,Projem,Gittikçe eriyen hayallerim…Var!Bence iyi bile dayanıyorum."
669,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
670,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
671,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
672,Konuk Yazar
673,"Cinsellik konuşulduğunda, böyle bir konu açıldığında sık sık şakasını yapardım: “Ben kesin vajinismusum.” diye. Aynı şakayı vajinismus olduğum kesinleşince, özellikle ilk başlarda, yapamadım.Nişanlandıktan sonra denemeye başladık. Öncesinde denemek mantıklı geldi. Böylelikle bildiğimiz bir ortamda, güvenli hissettiğimiz evimizde denemiş olacaktık. Aynı zamanda da balayımız daha güzel, rahat geçecekti. Böyle düşünüyorduk. O zamana kadar kendimi hiç cinsel birliktelik esnasında düşünmemiştim. Elbette zaman zaman aklıma geliyordu, vücudum istiyordu fark ediyordum ama gerçek anlamda hiç düşünemiyordum; benim içinde olduğum bir cinsel birleşme… Zor geliyordu. Ama artık karar verdiğimizde birkaç denemeden sonra olacağını düşündüm. İlk başlarda zor olsa da o “bariyer”i geçince rahatlayacaktım. Böyle düşünüyordum. Bariyer. Yani kızlık zarı. Acılarla, korkularla, korkutularak bizlere yıllar yılı anlatılan, neredeyse kan revan içince kalacağımızın söylendiği o büyülü zar. Orayı bi aşsak rahatlayacaktık. Bu yüzden de zorladık. “Nasıl yapamam, bu kadar insan yapıyorsa kolay bir şey olmalı bu.” diyerek kendimi yapmaya zorladım. Her seferinde ağladım. Sinirimden, üzüntümden, pek çok duygudan. Neden korktuğumu bile bilmeden korkuyordum. Korumaya almaya çalışıyordum vajinamı. Orası ayrı bir bölgeydi çünkü bana göre. Kolum, bacağım, ayağım gibi değildi. Açamazdım, dokunduramazdım, dokunamazdım. Saklı kalmalıydı. 26 yıl boyunca saklı kalan bu yer bir anda nasıl açılabilirdi ki? Oranın varlığından bile habersizdim adeta. Hiç üzerine düşünmemiştim. İşin ilginci hiç merak da etmemiştim. Balayı öncesi denemelerimizin birinin sonunda kanamam oldu. Mutluluktan ağladım. Güçlendiğimi hissettim çünkü psikolojik olduğuna emin olduğum o sanal korkunun beni yenmesine izin vermemiştim. Ben onu yenmiştim. Artık rahatlamıştım. Ancak öyle olmadı. Bu rahatlıkla balayında tekrar denerken olmadığını fark ettim. Bacaklarım kasılıyor, gözlerimden istemsizce yaşlar dökülüyordu. Sanki bir duvar vardı hala. Geçilemeyen. Üstüne üstlük kanamam devam ediyordu. “Hiçbir işe yaramıyorsun anca kanıyorsun.” diye ağlayarak kızmıştım vajinama. Kendime kızıyordum aslında. Vücudumun, gönlümün istediği bir şeyi neden yapamıyordum? Evet yeniliyordum. Yıllar yılı bana öğretilenlere, dayatılanlara yenilmiştim. Bu öğretilenleri sünger gibi çekmişim adeta, içime almışım. Onlarla yaşamış ve öyle olmuşum. Bu kadar boyun eğdiğimi görmek beni sinirlendirdi, üzdü, eksik hissettirdi. Sevdiğim insanla bir duvar olmadan bir bütün olamamak, bunu yapamamak çok üzdü beni. Ve balayında, üst üste başarısız ve beni, bizi daha da hırpalayan deneyimlerden sonra muayene olmaya karar verdik.Yüksek ihtimalle vajinismus olduğumu düşünsem de yine de içten içe “Belki değilimdir.” diye düşünerek doktora gittim. Oldukça gergin ve üzgündüm. İstemsizce ağlıyordum yine. Ultrasonla bakıldığında dahi utanan ben için fazla geliyordu bu muayene. Sonra, yüksek derecede vajinismus olduğumu söyledi doktor. Her ne kadar tahmin etsem de bunun artık bir gerçeklik olarak bana söylenmesi beni üzdü. Ağlamaya devam ettim. İnternette yazan, 3-5 günde vajinismus tedavisinin mümkün olduğuna ilişkin tedaviler güven vermemişti. Ama başka seçenek öngöremedim ve tedaviye başladık. Evet, yalnızca 3 seansta iyileştim. Artık vücuduma bir şeyin girip çıkması garip gelmiyor. Ama hala cinsel organlara bakamıyorum, iğreniyorum. Bu durumda vajinismus geçmiş sayılıyor mu bunu da bilmiyorum. Eşime karşı kendimi sorumlu hissediyorum. Bundan da öte kendimi cinsel olarak anlamaya çalışmaya çalışıyorum. Bu yolun daha çok başında olduğumu düşünüyorum. Bazen, kendi cinsel kimliklerini cinsel yaşamlarını oturtmuş insanların ne kadar da huzurlu olabileceklerini düşünüyorum. Huzurlu, daha özgüvenli, daha emin. Ne zaman bu seviyeye gelebileceğimi bilmiyorum. Tüm bu sürecin, vajinismusun bana öğrettiği, öğretmekten ziyade düşündürdüğü en mühim şey sanırım, yıllardır beynimize, vücudumuza, zihnimize, ruhumuza sirayet etmiş, bize dayatılan düşüncelerden kurtulmanın zor olduğu oldu. Aslında vajinam değil zihnim, beynim vajinismustu. Vücudumu kapatan, korumaya alan, korunacak bir yer olduğunu düşündüren beynimdi. Artık vajinismus değil miyim bilmiyorum ama zihnimdeki kementlerin birini aşındırmaya başladım. Bunu biliyorum."
674,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
675,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
676,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
677, Rümeysa Çamdereli’nin röpörtajını paylaşıyoruz.
678,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
679,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
680,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
681,Havle Kadın Derneği tarafından Türkçe’ye çevirilen Musawah hareketinin çağrısını sizlerle paylaşıyoruz:
682,"“Musawah hareketi olarak bu satırları Taliban’ın Kabul şehrini ele geçirmenin eşiğinde olduğu, hızla değişen bir ortamda yazıyoruz. Afganistan’daki kızkardeşlerimiz, ortaklarımız ve hak savunucularımız ile dayanışma içindeyiz. Afgan halkının uğradığı, son haftalarda giderek artan, haksızlıklara ve kötülüklere dehşetle tanıklık etmekteyiz. Müslüman feminist bir kuruluş ve dünya çapında Müslüman camiasında cinsiyet eşitliği ve adaleti hareketi için bir öncü olarak, Afgan kadınlarının ve kız çocuklarının şiddet ve kötülükten uzak bir hayat yaşamalarının önündeki kemikleşmiş engelleri çok iyi tanıyoruz. "
683,"Tüm farklılıklarıyla Afgan kadınları, onlarca yıllık savaşın; politik ve ekonomik istikrarsızlığın; temiz sudan güvenli sağlık hizmetlerine kadar bütün temel hizmetlerin tamamen çöküşünün; şiddeti cinsiyet adaleti ya da inanç adı altında meşrulaştıran yabancı güçlerin ve aşırılık yanlısı dindaşların ideolojik silahlanmalarının yarattığı tehlikeli kesişimde, bir ateş hattında kalmışlardır. Covid-19 pandemisinin yıkıcı etkileri de kadın, kız çocukları ve Afgan halkının içinde bulunduğu durumun sefaletini ve ağırlığını arttırmaktadır. "
684,"Alandaki paydaşlarımız ve hak savunucularımız, kadınların, çocukların ve en dezavantajlı grupların karşı karşıya kaldığı korkunç durumlardan haber veriyor. Bir hak savunucusu bize şunları iletti: “İnsanlar Kabil’e akın ediyor… Parklar, camiler, yatakhaneler yerlerinden edilmiş insanlarla dolu…” Gazetecilere ve Birleşmiş Milletler temsilcilerine göre, en son Taliban saldırısı sebebiyle yarım milyon insan yerinden edildi. Bu resmi rakamların yalnızca buzdağının görünen yüzü olduğunu biliyoruz. "
685,"Afgan kadınları ve kız çocukları bir kez daha yüzüstü bırakılıyor. Adalet ve eşitlik uğrunda Afgan kadınlarının ve halkının yaptığı onca trajik fedakarlık nafile… Bir Musawah ortağı bize şu bilgiyi verdi: “Bu sıralar Taliban intikam almaya geldi. Ellerinde aktivistlerin listeleri var ve ne zaman gücü ele geçirseler bu aktivistleri öldürüyorlar.” İnsan hakları koruyucularını ve onlarla ‘iş yapanları’ hedef alarak ve planlayarak öldürmeleri şüphesiz stratejik bir amaç güdüyor. Ortağımız şöyle devam ediyor: “Ciddi bir panik halindeyiz. Konsolosluklar kapalı, bu yüzden gitmek isteyen ve bunu maddi olarak karşılayabilenler bile bir yere gidemeyecek. Kayıp durumdayız, sersemledik ve acı çekiyoruz.”"
686,"Aktivistlerin yanında tüm Afganları korumak ve kollamak, uluslararası camia, Amerikan, İngilizce ve Afgan hükümetleri için ahlaki bir vazifedir. Bir hak savunucusu, birtakım risklerden dolayı anonim olmak şartıyla bize şunları söyledi: “Müdahil olan herkes bizi yüzüstü bıraktı. Hükümet, uluslararası camia, Müslüman ümmeti ve tabi ki de Taliban…”"
687,"Musawah ve ortakları, şu çağrıyı yapmaktadır:"
688,Musawah İletişim:
689,"Huda Jawad, Co-Director- Exterior, huda@musawah.org"
690,"Fatima Qureshi, Communications Programme Officer, fatima@musawah.org"
691,Kaynak: @musawahmovement
692,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
693,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
694,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
695,"Kendimi Afgan kadınlar için namaz kılarken buldum. Namaz kılan, ağzına Allah’ın adını alarak onlara işkenceler edenlerin, hayatlarını hapse çevirenlerin durması için namaz kılarken. Uzun zamandır bu çelişkinin içinde bir çıkış noktası ararken Allah’ı, yaratıcıyı, yarattığı tüm güzellikleri gölgelemeye çalışan bu insanların az olduğuna kendimi ikna etmeye çalışıyorum. Başka türlü nasıl devam ederim bilmiyorum. "
696,"Ama oradaki kız kardeşlerimi dinledikçe… Hikayelerini okudukça… Dünyanın bir yerinde gözünü bir Handmaid’s Tale (Damızlık Kızın Öyküsü)[1] senaryosunda açan kadınların varlığı şu an beni çok çaresiz hissettiriyor. Bir sabah kalktığımı, işe ya da okuduğum okula alınmadığımı, eve dönüp kimliklerimi, diplomalarımı gizlediğimi hayal ediyorum. Buralarda da ülkenden kaçıp gitmek durumunda kalmak çok uzak hikayeler değil belki ama böylesi bir şekilde… Taliban hep gölge gibi peşindeyken yılmadan mücadele ettikten sonra, herkesin gözü önünde, esaretinin Taliban’ın “zaferinin” simgesi haline gelmesi… Sokakta üç eş alacağını ağzını yaya söyleyen erkeklerin eşliğinde[2]… O tiksinti hissi[3]…"
697,"Çok değil birkaç ay önce, halen pandeminin etkisi en yakıcı hallerindeyken Filistin’deki işgalleri konuşuyorduk. İstanbul Sözleşmesi’nden çıktık. Sonra arada kim bilir daha neler olmuşken yangınlar oldu. Sonra afet bölgesi ilan edilmeyen seller… Üzerine Afganistan’dan gelen haber. Tüm bu haberlere hem ses çıkarıp hem kendimi koruyup hem de sağlıklı tutmaya çalışırken daha da sıkışmış hissediyorum. Sanki biri benim olan kelimeleri alıp gitmiş gibi. Benim olanları götürmüş, herkesin söylediklerini bırakmış, aynı şeyleri döndür dolaştır söylüyorum."
698,"Tüm bunların içerisinde kendimi namaz kılarken buldum, çünkü başka bir dayanağım yok. Allah’ın adaletine hala inanıyorum. Allah’ın adını böylesi korkunçluklara katan hiç kimseye hakkımı helal etmiyorum. "
699,"Ve dua ediyorum. Uzun yıllardır duayı hep çaresizlikle, pasiflikle özdeşleştirdiğimi düşünüyordum geçen gün. Halbuki dua etmek talep etmek, istemek. Direniş en büyük dua. Biz de hem sözle hem de elimizden gelen tüm gücümüzle direnişimizle çıkarız belki bu distopyadan? Ve tam bu ihtiyaçla dua ediyorum: Allah’ım direnişlerimizi boşa çıkarma. Dünya üzerinde direnen tüm mazlumlara, tüm ezilenlere adaletinle muamele et. Bizi bu karmaşadan kurtar. "
700,"[1] Margaret Atwood kitabı, ben dizi versiyonunu izledim."
701,[2] https://www.theguardian.com/world/2021/aug/15/an-afghan-woman-in-kabul-now-i-have-to-burn-everything-i-achieved?CMP=fb_gu&utm_medium=Social&utm_source=Facebook&fbclid=IwAR0QACqGuMEPGP3e4a84hD7wwNGVDF8o7N1g2sFsaTwzyoG8fdJqpY_8NU8#Echobox=1629093905
702,[3] https://www.instagram.com/p/CSoLiaRKrex/
703,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
704,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
705,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
706,Konuk Yazar: bunalan ozanGörsel: Tom King
707,
708,"Kendimi huzurlu hissettiğim anları düşünüyorum. Aklıma ne kendime ne de yanımdakine açıklama yapmadığım, şartsız kabul gördüğüm anlar geliyor. Cümlelerim benden bağımsız değerlendirilmiyor. Müslümanın ama, kadınım ama, şuyum ama dememe gerek kalmıyor. Aklıma sadece beni anlamak isteyenlerce dinlendiğim konfor alanlarım geliyor."
709,"Boğaziçi üniversitesinde okuyan Müslüman bir kadınım. Seçtiğim ve seçmediğim, çok fazla kimliğim var. Bazen bu kadar isimle ne yapacağımı şaşırıyorum çünkü bazılarına sahip olduğumun farkında bile değilim. Kriz anlarında bir başkası tarafından adlandırılınca öğreniveriyorum. Sonrası açıklamalar, kendini anlatmalar ve makbul olmak adına atılan binbir takla. Sadece kendi adımla anılmam mümkün olabilir mi, bunu düşünüyorum. "
710,"Senenin başında okulumuza yanlış bir yöntemle, liyakatsiz bir rektör atandı. Müslüman olmayan bir okul arkadaşımla muhtemelen aynı derecede sinirlendiğim bu olay karşısında gösterdiğim ilk tepkinin mahcubiyet olması sonradan beni uzun uzun düşündürdü. Bir açıklama yapmak zorunda hissetmiştim. Hayır bakın ben onlardan değilim, anlamına gelen Müslümanım ama ile başlayan cümleler kurmalıymışım gibi hissetmiştim. En kötüsü de bir süre ne yaptığımın hiç farkında değildim. Çabalıyordum. Mevcut siyasi partili olmadığımı, yapılan haksızlıklara en az “onlar” kadar karşı olduğumu hatta dinimin bütün bu ahlaksızlıklardan münezzeh olduğunu anlatmaya çabalıyordum. Ta ki bu çabamın sadece kendi özümden gelen bir istekle değil de çoğunluğun azınlığa karşı kullandığı görünmez yaptırımlar dolayısıyla var olduğunu görene kadar… Bir parçası olmaya çalıştığım toplumda beyaz bayrak sallamadan var olamayacağımı öğrenene kadar…"
711,"Oysa “normal” insanların bir beyaz bayrak göstermek zorunlulukları yoktu, bir tehdit teşkil etmezlerdi. Siyasi fikirlerini beyan etmek, politik doğrucu olmak, durdukları zemini sürekli sorgulamak onların boynunun borcu değildi. Çünkü doğalında doğru olan onlardı. Bense eksik varlığımı kanıtlar sunarak onarmalıydım. Ne arkadaşlarım, hocalarım yaptıkları psikolojik şiddetin farkındaydılar, ne ben hissettiğim huzursuzluğun bir psikolojik şiddet olduğunun farkındaydım. Mesela arkadaşlarım benim “Şu konuda ne düşünüyorsun, şu bakan bunu demiş fikrin ne?” gibi soruları kötü niyetle sormuyorlardı. Ama ben onlara ne düşündüklerini sormazken, benden sürekli kendimi açıklamamın beklenmesi de masum değildi. Varlığımın doğal halinin bir tehdit teşkil etmesi ile alakalıydı."
712,"Özgürlük, demokrasi, fikri hürriyet ve daha birçok kavram bu süreçte anlam kaybına uğradı. Çünkü her ifademi karşımdakiler kimliklerimden süzerek algılıyordu. Bir gün uyandığımda cümle kuramadığımı hissettim. Benden cümle bekleyen tüm mecralardan da kayboldum. Her gün yetişmem gereken twitter hashtagleri kendime olan saygımı zedeliyordu, çünkü sadece kendim istediğim için yapmıyordum. Oto sansürün bir türüydü bu yaptığım biliyordum, ama mercek altında olmaktan daha iyidir diye düşünmüştüm. Çünkü ben bir cümle kurduğumda geçmişimle aidiyetlerimle bugüne kadar inşa ettiklerimle kuruyordum. Ama kriz anlarında insanlar makbul görünenin ötesini anlamak için uğraşmıyor; etiketlerle algılıyordu. Mesela çok kolay bir şekilde “siyasal İslamcı” oluyordunuz. Ya da “başörtülü ama onlar gibi değil” biri oluveriyordunuz. Ben ise sadece kendi ismimle anılmak istiyordum. Devlet halk nezdinde teveccüh gören normları arkasına alarak “marjinal” Boğaziçi öğrencisini cezalandırıyordu, Boğaziçi de kendi makbul normlarıyla kendi baskısını kuruyordu. Günün sonunda bir yanlışa karşı çıkmanın sadece bir yolu kalmış oluyordu elinizde. Bense kendi ismimle, kendimce karşı durmak istiyordum. Bu süreç, Müslüman bir kadın olarak birey olmanın, yalnız durabilmenin ne kadar zor olduğunu gösterdi. Bir cemaatiniz yoksa ama aynı zamanda “aydın” prototipine de sığmıyorsanız; hiçbir şeyi toptan doğru ya da yanlış diye isimlendirmiyorsanız kendini açıklama ceremesinde kaybolabilirdiniz."
713,"Bu düşüncelerimi Müslüman kadın arkadaşlarımla paylaştıkça bunun bireysel bir sorundan ziyade hepimizin paylaştığı ve şimdi başlamayan ortak bir ağrı olduğunun farkına vardık. Kimi “Homofobik değilim..” diye cümleye başlamadan dinlenmediğini anlattı, kimi okuldaki ana akım herhangi bir fikre karşı çıkmanın “Akplisin yani!” tepkisine sebep olduğunu. Özgürlük bu olamazdı. Kim olduğumuzun bilinmediği ilk tanışma safhasında sıfırdan kendimizi inşa edemiyorduk, var olan kalıbı yıkıp tekrardan var olmamız gerekiyordu."
714,"Boğaziçi olayları ilk sancılı sürecini atlattıktan sonra bile bu konu benim içimde dert olarak kalmıştı. Yeni biriyle tanışma fikri bir gerilim oluşturuyor, “birbirini anlayan iki insan” olana kadar geçecek o sancılı süreç gözümü korkutuyordu. Derslerde mevcut rejime muhalif olduğumu belirttikten sonra hocalarımın bana karşı değişen davranışları, sınıf arkadaşlarımın sevecenliğinin artması beni mutlu etmiyordu, çünkü muhalif duruşum onlar için değildi, onlara rağmendi. Derdim bir kesimi ve onların tutumlarını topa tutmak değil, sadece fark etmeden aldığımız cephelerin başkasında yarattığı yaralara değinebilmek… Bu süreç benim de fark etmeden kendini açıklattırdığım insanların var olabileceğini düşündürttü. Bir de herkesin kendini inşa etmesine izin vermem gerektiğini. Bu yazıyı dahi okuyup “Siyasal İslamcılar mağduriyete doymuyor.” diyecek insanlar olacak biliyorum. Ama artık kendimi sadece açıklamak istediğimde açıklayacağımı da biliyorum. Vicdanlı bir duruş kimseye ipotekli değil ve kimse vicdanını ispat etmek zorunda da değil. Herkesin sadece ismiyle var olabilmesi dileğimle…"
715,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
716,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
717,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
718,Yazar: B. Görsel: Inge Löök
719,
720,"Bu yazıyı yazacak zihinsel enerjiyi toplamak için bir büyük kupa kahve içmem gerek. Yok eğer çalışacaksam muhtemelen iki… Çoğumuz az ya da çok bu durumdayız, görüyorum. Bazen “Kahve asla uykuya dalmama engel olamaz” diyoruz, ya da kafeinin çalışıp odaklanmamızı sağlayamadığını söylüyoruz. Ya da işe yaracağı miktara ulaşacak kadar çok içmemiz gerektiğini biliyoruz. Bazen gizli bir övünç meselesi oluyor kahvesiz kalamadığımız. Kahvenin işlerini, dramalarını ve hayatlarını düzenlemeye ne kadar çok yetmediği beyaz yakalıların kendi arasındaki bir şakası gibi. "
721,"Ben ise tüm bunlardan çok farklı bir kafein hikayesi biliyorum; büyük anneannemin arkadaşına ait… Annemin anneannesi hâlâ hayatta… İlk kocası vefat edince, tek bir çocuğuyla yalnız kalmış ve ikinci kez evlenmiş. Orta Anadolu’da bir köyde, yalnız bir kadın başka ne yapabilir ki? Peki bir adam niçin ikinci kez evlenir? Eve çalışacak bir baş daha gelsin diye… Tabi ki emeği için… Kendine barınacak bir evi, gündüz tarlada gece evde çalışması karşılığında bulmuş. Ahiretlik bir arkadaşı yanındaymış bu süreçte, her sabah tarlaya gitmeden önce ve gün sonunda sormuşlar birbirlerine “Vermidon’u içtin mi? Tarlada patateslere baktın mı? Otları yoldun mu?” "
722,"Tarla işi zor; sabah gün doğumu ile gitmek, bir sürü işi halletmek, farklı mevzilerde olan tarlalar arasında yürümek gerek. Bedensel güç gerek… Enerji gerek… Vermidon ise bildiğimiz ağrı kesici. 30 miligram kadar kafein içeriyor.  Büyük-anneannemin ve arkadaşının yıllara yayılan kafein bağımlılığı da, çalışmak için güç toplamak istemeleri ile başlıyor. Suda hızlıca çözünen kahvelerin geçmişte işçilerin öğle arası içeceği olduğunu, sıcaklığı ve uyarıcı özelliğiyle beslenme yanılsaması sağladığını düşünürsek bu durum pek de şaşırtıcı değil, ama Türkiye’den bir hikaye işte… "
723,"Ama bazı ihtiyaçların, alışkanlıkların, isteklerin sadece bize benzer insanlara özgü olduğunu varsaymak biraz daha deşilmeyi hak ediyor. Sevdiğim bir gıda yazarı var, Michael Pollan. Yemekperest değil; ama iyi bir yiyeceğin, tarımın ve lezzetli ürünlerin peşinde. Food Rules: An Eater’s Manual [1] kitabının ikinci kuralında “Büyük anneannenizin yemek olarak tanımayacağı hiçbir şeyi yemeyin.” gibi bir şey diyor. Görünüşte bu çok sevimli, büyüklerimizi yücelten ve ayrıca sağlıklı ve temiz gıda alanında oldukça itibar gören bir sloganın düştüğü bazı kısayollar; hızlı karar vermeler var. Sanki, eskinin insanlarının tümünün kendi yetiştirdikleri ürünleri mevsiminde yediklerini; katkı maddeli ürünlere itibar etmeyip, ilgisiz kaldıklarını ve çocuklarına da böyle şeyler yedirmeyeceklerini farz ediyor. Ama bu anlayış, her devrin bir lüksünün bulunduğunu ve ona ulaşamadığı için merak edenlerin ve imrenenlerin varlığını da yok sayıyor. "
724,"Bu açıdan, aslında ben Michael Pollan’ı dinlersem, bana göre hava hoş! Çünkü benim büyük anneannem limonlu dondurmaya, limonataya, nane şekerine, her türlü abur cubura bayılır. Bir bayram gününde bize “Çekirdeksiz, yemesi kolay…Çok da tatlı değil, az da değil… Kıtır kıtır pek güzel…” diye uzun uzun övdüğü kuruyemişin, aslında kakaolu mısır gevreği olduğunu keşfetmiştik. Zamanında temel gıda olarak zor eriştiği yiyeceklerin yanı sıra her türlü abur cubur, içecek, kola, fanta, dondurma, onun için büyük bir merak… Ağzı çok kuruduğu için çok sevdiği nane şekerlerinden ona birkaç paket hediye alsak, çok memnun olur ama paramıza onun için kıydığımıza da üzülür. Şekere nasıl o kadar para harcanır anlayamaz."
725,"Neredeyse tüm hayatı boyunca tarlada çalışmış, zamanını eşine ve ailesine hizmet etmekle geçirmiş, hoca kızı olduğu için hiçbir zaman eğlenmesine imkan tanınmamış, para harcamaktan her zaman sakındırılmış biri olarak, 90’lı yaşlarında vaktini nasıl harcayacağını bilemiyor. Ne yanında bir misafire tahammülü var, ne de yalnızlığa…  Akranları vefat etmiş, akrabaları ve onlar yerine koyduğu herkesin ölümünü görmüş. Televizyonu zaten hiç tanımamış. Ama onu aradığımızda, başında bekliyormuşçasına birkaç saniye içinde ev telefonunu açabilir.Sadece bir kafein ve abur cubur düşkünlüğü üzerinden, anneannemin ve arkadaşlarının hayatının bazı köşe taşlarına ulaşmak da mümkün… "
726, 
727,[1] “Don’t eat anything your grand-grandmother wouldn’t recognize as food (p.7) 
728,"Pollan, Michael. 2009. Food Rules: An Eater’s Manual. New York: Penguin Books. "
729,
730,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
731,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
732,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
733,Yazar: Meryem Selva Görsel: Yvonne Chevalier
734,
735,"Uzun zamandır kendi adımla yazı yazmıyorum burada. Hoş bu yazıya da yazı denebilir mi tartışılır. Hazır yaz gelmişken belki de içimi dökmek istedim. No more politic, no more academic, desem de kendim de inanmıyorum. Hiç yapmadığım bir şey yapmaya karar verdim. Çırılçıplak ve savunmasız kalacağımı bilsem de sonunda, zihnimi açmaya… Sosyal platformlara sunduğum görüntülerden uzak, yaptığım işlerden azade, belki biraz hüzün ama çokça hissizlik üzerine bir yazı bu. Bilgisayarımı açtım. Ülkede akademik anlamda gerçekten yeri olan bir üniversitede doktora yapıyorum. Yazmam gereken dört dönem sonu makalesi, redaktörlüğünü yapmam gereken iki kitap -yazarını geçtiğimiz günlerde kaybettik. Haberi aldığımdan beri başka bir burukluk da var. Mesela Temmuz’a ertelemek yerine Mayıs’ta kitapları teslim etseydim ne olurdu?-, yazılarını topladığım bir dosya konusu var. Her şey bir ekrana bakakalırken ben, parmaklarımın ucunda, yapılabilir ve yazılabilir mesafede. Ama ben neredeyim? Hangi bendeyim ve kimdeyim?"
736,"Açık açık en baştan söyleyeyim. Hiçbir şey yapmak istemiyorum, ama her şeyi yapıyorum. Hiçbir yerde olmak istemiyorum, ama her yerdeyim. Hiç kimseyle görüşmek istemiyorum, ama herkesteyim. (Burada yazar aforizma kasıyor. Yoksa hepimiz biliyoruz hiç kimsenin gerçekten hiçbir kimse ve herkesin aslında herkes olmadığını. Parantezi kapatıyorum). Bu yazıyı sevmedim. Muhtemelen yazdığım için de sonradan pişman olacağım. Ama olsun. Söylemek istediklerim, paylaşmak istediklerim ve her ne olursa olsun anlatmak istediklerim var. Anlatmayacağım. Bir buçuk yıldır mütemadiyen her gün ekrana, on yıldan fazladır da bir telefona bakıp duruyorum. Ekran benim artık, ben ekran. Günde beş vakit namaza durur gibi Zoom’a odaklanıyorum. Artık yeter mi? Hayır yetmiyor. Eee ne anlatacaktım ben?"
737,"Bir üniversitem kapatıldı. Bir üniversitem direnişte… Bense 33 yaşımı devirmeye yüz tutmuşken hayatımın matrisini çıkarıyorum. Bir simetri fark ettim. Sanki 16 yaşım 32 yaşımın üstüne kapanıyor ve analitik düzlemde 16 yaşımın üssünü yaşıyorum. Okul birincisi bir sayısal öğrencisiydim, eşit ağırlık bölümüne geçtim. Üniversitede başörtülü okuyamayacağım için sınava da girmemeye karar verdim. Tuttum 17’im bile dolmamışken alternatif eğitim arayışıyla İstanbul’a gittim. Vakıflar, medreseler, dernekler, kurslar… Bir Arapçam vardı şimdi kendisi ne âlemde bilmiyorum. Dünyayı daha güzel bir yer hâline getirme meselemiz vardı, şimdi hangi dünyadan bahsediyoruz, yine bilmiyorum. Çokça seminerde bulundum, çokça da toplantılar, kermesler, geziler… Her telden okudum. Sağlı sollu yüzlerce yayın… Stabil hayatlar, marjinal hayatlar, sevgi, evlilik, doğum, boşanma, ayrılıklar… Neden Orta Doğu üzerine eğitim aldım ben? Ya da fıkıh usulü? Neden uluslararası ilişkiler üzerine onlarca seminere katıldım? Yahudi ilahiyatı, küresel iktisat, NLP, Osmanlıca, Almanca, Arapça, İngilizce, Farsça? Bitirdiğim ve bitirmediğim kurlar. Gezdiğim ama görmediğim yerler… Bir deli iştahla saldırdığım ama hiçbirinden tatmin olamadığım bambaşka alanlar… Ötekiyle kurduğum tekinsiz ilişkiler… Aa bu arada ben şimdilerde edebiyat doktorası yapıyorum. Tam 11 yıldır stabil, başka alanlara kaymadan, söylenmiş birçok sözü sağaltıp, çoğaltıyorum. Yazmam gereken dört makale var dönem sonunu getirebilmem için. Başörtüsüne özgürlük! Ve bir üniversitem kapatıldı. Bir diğeri direniyor."
738,"Varoluş sıkıntısı çekmek için çok erken bir yaş. Kimlik bunalımı yaşamak içinse geç. 28’iydi Şubat’ıydı derken anladım ki üniversite fetişist bir nesne olmuş benim gibi önüne gelen her eğitime şevkle atlayan doyumsuz bir ruh için. Elimden alınan bir hak, zamanla elime geçmiş, önce öğrencisi sonra çalışanı olmuşum üniversitenin, sonra gene elimden alınınca sadece öğrenci kalmışım. 33 yaşımı devirmeye yüz tutmuşken 16’ımda sayısaldan sözele geçmek gibi tüm diplomalarımı, belgelerimi atıp bambaşka şeyler yapmak istiyorum. Ama yapmıyorum. Lisansta 10 sayfalık ödevleri şevkle 20 sayfalara çıkarırken şimdi 20 sayfalık ödevlere 4 sayfa zor yazıyorum. Kelimelerim daha cümle kurmaya başlarken kendi içlerine kıvrılıyorlar sanki. Kocaman bir boşluğa dökülüyorlar. “Ne yapıyoruz biz?” sorusunun altını dolduramamaktan sürekli bir hezeyanın içinde debeleniyorum. Çoğaldıkça yalnızlaşıyorum. Yalnızken de çokum oysa. Başımı açmayı hiç düşünmedim ama namazla aram eskisi gibi değil, diğer birçok şeyle de olmadığı gibi. Bir Allah’a inanıyorum ama inandığım Allah’a kimse inanmıyor benden başka. Her şeyin kurgu olduğu bir sözcükler âleminde kurulmaya ya da korunmaya çalışılan her hakikati soyuyor, altını oyuyor zihnim. Bir sabite arıyorum ama bu yazıyı yazarken bile sabit değil pergelim. Kendi kurduğum kurgunun da altını oyuyorum. Uzun zamandır psikolojik destek alıyorum. Bunu söylemekten de utanmıyorum, çekinmiyorum. Her şeyi çözüp duran zihnim psikoloğun da psikiyatrın da sorduğu tüm soruları daha cümlesi bitmeden tamamlıyor, analiz ediyor. Çelişkilerimiz önemlidir, ancak çelişkilerimiz değil farklılıklarımız zenginliktir. Bazen kendi kendime oyunlar kuruyorum. Ne içindi bu hayat? Ne için yaşıyorduk bizler? Ben bu hayatın içine, binbir kırılganlıkla müteşekkil bir özne, neresine düştüm? Her şeyi yaşamışım gibi bir doygunluk, hiçbir şeye şaşırmayacak denli bir dolgunluk, herkese karşı bir duygunluk var bedenimde büyüyüp durmaya devam eden. Üstelik ha deyince de doğurulmuyor… "
739,"Ne yazacaktım ben? Ya da ne için açtım bu kez ekranı. Bir üniversitem kapandı. Bir diğeri direnişte. İstanbul sözleşmesi yaşatır. Kadınlar direnişte. Eğitim hakkı herkesin. Ama herkesi pandemi koşullarında geçirerek çok büyük bir iyilik ettik tüm öğrencilere. Biontech’i kucakladık, Sinovac’ı Turkovac’la karşıladık, Euro 2020 hezimetti, İstanbul’un simgesini fallik bir kuleye indirgedik, “boomer” diyebilen siyasilerimiz var, kanal bahane, hava çok sıcak, Britney Spears neler yaşamış öyle? Müsilaja, mutfağı işgal eden karıncalara elektrik süpürgesiyle dalan teyzeler gibi daldık, sokaktan masaları kaldırdık, turizmi canlandırdık, fiyatları arttırdık, müziğin sesini kıstık, konserleri daralttık, her Pazar istikrarla eve kapandık, çokça özelleştik, Sedat Peker’i alkışladık, Yıldız Ecevit’i kaybettik ve Behice Boran’ı da andık. Haziran bitti… "
740,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
741,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
742,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
743,
744,Yazar: Büşra Görsel: Anna Boyiazis
745,"Bugün gördüğüm iki haberle sarsıldım. Birincisi, Kanada’da, kocaman bir aile planlı,  ırkçı ve İslamofobik bir saldırı ile yok edilmiş; geriye sadece 9-10 yaşlarında bir erkek çocuğu kalmıştı. İkinci haber ise, Nişantaşı’nda bir parkta, başörtülü bir kadının, orada yaşamayı hak etmediği öne sürülerek sözlü ve fiziksel şiddete maruz kalışı… "
746,"Birkaç gün önce, Manchester’da başka bir başörtülü bir kadının bisiklet sürerken darp edildiğine dair paylaşımlarını da okumuştum. O zamana kadar, kask takarak bisiklet sürdüğü ve başörtüsüyle o kadar da görünür olmadığı için, aslında o bölgede başka bir sürü başörtülü kadının uğradığı bu şiddetle daha önce karşılaşmadığını düşünüyordu kadın. Dünyada kaç farklı yerde benzer zamanlarda benzer eğilimlerle, özellikle kadınlar şiddete uğruyor, darp ediliyor, hayatlarını istedikleri gibi -bisiklete binerek, Nişantaşı’na giderek, parkta oturarak- yaşamalarına engel olacak her müdahale yapılıyor. "
747,"Böyle bir haberi okurken ilk başlarda keskin bir endişe hissederim. Çünkü her kadın ve bu vaka özelinde her başörtülü kadın ya benzer bir sözlü şiddete uğramıştır, ya da uğrayan bir arkadaşı vardır[1]. Sadece Reçel yazılarında bile benzer aktarımlara rastlayabilirsiniz. Ben de “kahvecide fotoğraf çekip, gülen türbanlı kadınlara” şiddet uygulamak isteyen [küfürlü kısımları böyle sansürlüyorum] arkadaşımın arkadaşını hatırlıyorum. Benim arkadaşlarımın arkadaşlarına bile dalga dalga yayılmış bir nefret var. Ve genelde kimse nefretinin sorumluluğunu almıyor. Öyle ya, o kadınlar başörtü takmayı seçtiklerine göre birilerine benzemeyi, birileriyle ilişkilendirilmeyi zaten çoktan kabul etmişlerdir. E o zaman şiddete uğrama ihtimalini göze almışlardır, ona göre önlem de alsalarmış? Nişantaşı’na gelmeselermiş mesela? Fail Eray Çakın bunu istediğini zaten bağıra bağıra söylemiş. Demiş ki; başörtülüysen şehrin tadını çıkaramazsın. Nişantaşı gibi keyifli bir yer senin için değildir. Sen geldiğinde benim keyfim kaçar. Halbuki sen Gaziosmanpaşa’da oturmalısın, çünkü zaten orada oturan insanlar İstanbul’a sonradan gelmişlerdir, Nişantaşı’na giremezler, hadlerine olmayan şekilde eğlenemezler, parkta oturamazlar, kedi sevemezler ve makbul olduğuna inanılan beğenilere de sahip olamazlar."
748,"Sadece bir saldırganın ağzından dökülenlerde bile, “sadece saldırgan” deyip geçmeden, görebileceğimiz ne çok tarih var. Failin başörtülü kadını gördüğü ve sinirle bağırdığı ilk anlardaki tepkisi oldukça anakronistik… Son zamanlarda başörtüsünün İstanbul’un merkezden uzak, yoksul semtleriyle değil; babalar ya da kocalar üzerinden haksız kazanç ile elde edilmiş yatlar, partiler, pahalı tatiller ve kafelerde yenen paralar ya da görgüsüz bulunan mobilyalar ve dekorasyon zevki ile yan yana getirildiğini görüyoruz. Fakat ortak bir noktaları var: finansa sahip olmayı başarsa da, başörtülü kadın onu harcamasını bilmez, bilemez. Ve zaten bu senaryoların hiçbirinde Türkiye’nin “Avrupa Yakası” Nişantaşı ve başörtüsü yan yana duramaz."
749,"Böyle bir haberi okurken, ikinci olarak “Bu benim başıma gelse ne yapardım? Hakkımda nasıl yazılmasını isterdim? İnsanların desteği, benim meselemi mesele edinmeleri bana ne kadar destek olur?” diye düşünmeye başlarım. Çünkü herkes kendi sesini yükseltmek için mağduru çekiştirirken; travmasını yaşayan kadının tamamen dışında bir evrende ona dair bazı damgalar yayılıyor. Bunlardan bazıları, mesela mağdurun kadın ve başörtülü olduğunu söylemek, failin nefretini ifşa ediyor, evet. Ama öte yanda, bu nefret üzerinden siyasi çıkarlarını besleyecek, bu nefreti harlamaya her zaman devam edecek ve hiçbir zaman çözülmesini istemeyecek bir sürü hesabın malzemesi oluyorsun. Başörtülü kadına nefret ne kadar toplumsal bir gerçekse, başörtülü kadın üzerinden hesapsız kitapsız, sorumsuz bir kutuplaşmayı ve nefreti tetikleyeceklerin varlığı da o kadar gerçek. Akademisyen olduğunu vurgulamak ise, insanlar alınlarında akademisyen olduklarını yazarak gezmediği için ve ayrıca parklarda ve Nişantaşı’nda eğlenmek herkesin hakkı olduğu için, anlamlı olmuyor. "
750,"Son olarak, bu yazının yazıldığı zaman itibariyle, fail hakkında adli sürecin başlamış olduğunu biliyoruz, ancak sonraki gelişmelerden haberdar değiliz. En büyük talebim Eray Çakın’ın yargılanması ve suçunun cezasız kalmaması… Ayrıca sosyal medya paylaşımlarında çok sayıda kişide gördüğüm “failin cezasını alacağına” dair inançsızlığın, örgütlenip kadına şiddetle mücadelede dönüştürücü bir güce sahip olmasını temenni ediyorum. Madem bu kadar inanılmıyordu, neden gerekli düzenleme ve uygulamaları talep edilmiyor ve var olanların kaldırılmasına dair bir şey söylenmiyor? Faillerin yeterli bir ceza almayacaklarına ve salıverileceklerine dair bu yoğun inançsızlık, İstanbul Sözleşmesi’nden sonra neler olacağı ile ilgili yeniden düşünülmesine -şimdiye kadar düşünmeyenler için- vesile olabilir. Sözleşmenin feshinden sonra faillere nasıl yaptırımlar uygulanacağı ile ilgili şu Reçel yazısı nı okuyabilirsiniz:"
751,"Uygulamadaki farkları özetlemek gerekirse, daha önce mağduru korumak maksatlı “Kadının beyanı esastır” ilkesi geçerliydi. Şimdi ise delil isteniyor. Bu durumun vahameti yeterince anlaşılmıyor sanırım, ev içinde şiddet gören kadından, polise gittiğinde delil istenmesi demek, kadının tekrar ve hatta daha kötü şiddete maruz kalması demek. Sözleşmeyle beraber, karakollardan alınan tedbir kararı, yerini savcılığa yönlendirmeye bıraktı. Bu durum yine aynı şekilde kadının çaresizliğini arttıran, daha hızlı aksiyon alınması gereken durumlarda kadını yalnızlığa ve şiddet gördüğü kişiye ve yere iten bir durum… Önceden, istismar faili tutuklu yargılanıyorken; şimdi tutuksuz yargılanıyor. Bu da yine mağdurun tekrar istismara ve şiddete maruz kalma ihtimalini doğuran bir durum… Gördüğünüz gibi sözleşmenin önceliği mağduru korumak iken, şimdi mağdurun korunmasına dair tek bir adım yok ve bunu normal karşılamamız gerekiyor. Bu duruma sevinen insanların anlamak mümkün değil. "
752,
753,"[1]:   Bu cümlede, Tumblr kullanıcısı anexperimentallife tarafından dile getirilen ve 5Harfliler’de mahmure seker tarafından aktarılan başka bir cümleden esinlendiğimi belirtmeliyim. "
754,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
755,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
756,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
757,"Yazar: Büşra Eser 
Görsel: Peter Blume"
758,
759,"Bir süredir yemek kitaplarıyla ilgileniyorum. Bugünkü tariflerde bile çikolata, tereyağı ya da yumurtası fazla gelince ölçüleri kafamıza göre değiştirirken; eskinin kitaplarına bakıp neyi nasıl yediklerini çözebileceğimizi söyleyenlere pek de inanamıyorum. Olsa olsa yazarının hayal gücünü, öğretmek istediklerini görüyoruz. Ama yemek kitapları ne kadar sabitse; tarif defterleri o kadar başına buyruk geliyor. Aynı zamanda sahibinin de sesi gibi…"
760,"K’nın Sesi Podcast Serisinin ikinci sezon ilk bölümü [incelemek/dinlemek için tıklayın] de bize böyle bir hikâye anlatıyor bence. Hem yüksek lisansta hem doktorada, farklı bölümler ve farklı okullarda karşılaşmayı başardığımız Duygu Dalyanoğlu yazmış ve yönetmiş. Bu hikâyede görüyoruz ki, belki tarifleri yazan —ve sonra okuyanlar da— adım adım uyamıyordu tarifin yönlendirmelerine, ama içindekiler kadınlık ve ev deneyimiyle ilgili çok şey anlatabiliyordu. "
761,"Keyif kaçırıcı detaylar [spoiler] vermeden özetlemeye çalışırsam, eğitim için gittiği Amerika’da yaşamaya devam eden ve bir gün Türkiye’de yaşayan annesinin tarif defteri eline geçen bir kadının içine daldığı düşünceleri, anıları ve aile hikayesini dinliyoruz bu bölümde. Bu tarifler onun için beslenmeyi duyusal ve anı yüklü metinlere dönüştürüyor. Defterde yazılanlara bakarken kadın annesinin sesine, telaşlarına, büyürken fark edemediği heyecanlarına, önemsediği şeylere açılan bir dünya ile konuşmaya başlıyor. Nasıl bir “çömlekçinin parmak izleri çanağa yapışıp kalıyorsa” ve nasıl bir “anlatıcı hikayesinde iz bırakıyorsa” tarifleri yazan da kendinden, anılarından, beklentilerinden izler bırakıyor o deftere (Benjamin, 1994, 84).*"
762,"Kim o tarifleri canı yanmadan, heyecanlanmadan, telaşa düşmeden yapabilir bilinmez. Fakat bu bölümde biz böyle detayları, yağın kızmasını, beceriksizliğin cezasını çeken elleri fark edebiliyoruz. K’nın Sesi, kendi ifadeleriyle “üç boyutlu ses tasarımıyla hazırlanmış oyunlar” ile “dinleyiciyi tiyatro izleme deneyimine yaklaştırmaya, hayal gücünü harekete geçirmeye çalışıyor. Her bir “Oyun”dan sonra da devam niteliğinde “Sohbet” bölümlerinde hikâyeyle ilişkili bir söyleşi ve bir deneyim paylaşımı dinliyoruz. “Annemin Tarif Defteri Oyunu”ndan sonra, Takuhi Tovmasyan [Reçel’de kendisinden bahseden bir diğer yazı için tık] ve Sepin İnceer ile ölenlerin ardından pişirilen yemekler, kavrulan helvalar ve yas süreciyle ilgili bir sohbet bölümü var."
763,
764,"Sohbeti sonuna kadar dinlerseniz, dinleyicilerini kendi yas hikayelerini sesli mesaj olarak paylaşmaya teşvik ettikleri kısmı da fark edeceksiniz. "
765,
766,
767,"*: Walter Benjamin, 1993.  “Hikaye Anlatıcısı”, Son Bakışta Aşk içinde, 77-101 İstanbul: Metis Yayınları."
768,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
769,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
770,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
771,Konuk Yazar:  Esra KaradoğanGörsel: Esteban Felix
772,"20 Mart 2021 sabahında, uygulanması ve dolayısıyla daha çok kadının koruma altına alınması için kişisel çaba gösterdiğimiz İstanbul Sözleşmesi’nden çekildiğimizi, sözleşmenin tek taraflı olarak feshedildiğini öğrendik. Aktivistler, feministler ve hukukçuların bu konuda elbette yapacakları olduğuna inanıyorum ve yapılıyor da… Fakat bu durum benim canımı yakıyor, kendimi çok çaresiz, eli kolu bağlı hissediyorum. Bunun her geçen gün, daha da geriye gittiğimizin bir göstergesi olmasından daha vahimi, böyle bir sözleşmenin varlığına rağmen son iki senede 800 kadın öldürülmüş olması…Aylarca sözleşmenin tüm maddeleri, sosyal medyada çeşitli mecralarda okundu, paylaşıldı. Üstelik hukukçuların açıklamalarıyla beraber… Maksat, sözleşmenin insanların yaşama hakkını savunduğu ve koruma altına aldığı bilgisinin daha çok kişiye ulaştırılmasıydı. Yine de bugün hâlâ bu sözleşmenin işe yarayıp yaramadığı konuşuluyor. Maalesef öyle bir karalama var ki, nasıl oluyorsa, bu sözleşme aile birliğimize, vatanın bütünlüğüne, ekonomimize zarar veriyormuş gibi yansıtılıyor. Fakat bence bugün burada Türkiye’deki kadın hareketinin tarihi açısından bir kırılma yaşıyoruz. Ben de bu kırılmayı tarihe not düşmek istedim. "
773,"Hadi biraz geriye gidelim: Sözleşmenin uygulandığı ilk yıl olan 2011’de şikâyetler nispeten ciddiye alınıyordu, şiddete uğradığını söyleyen kadınlar korunuyordu. Elimizdeki veriler, eksik olduğunu düşündüğümüz istatistikler bile gösteriyor ki, İstanbul Sözleşmesi’nin yürürlüğe girmesiyle, 2011 yılında kadın cinayetleri azalıyor. Fakat zamanla hem sözleşmenin hem de 6284 sayılı maddenin uygulanmasından vazgeçiliyor…  Şikâyet dilekçeleri işleme konulmuyor, bekletiliyor. Bunları da, cebinde yeni bir şikâyet dilekçesiyle öldürülen ya da polise başvurduğu halde çareyi sosyal medyada aramakta bulan kadınların hikâyelerinden biliyoruz. Bizim hikâye dediğimizi yaşayan kadınlar var. Biz o kadınlar için hiçbir şey yapamıyoruz, yaptıklarımız yetmiyor. Kanun koyucular ve koruyucular da bir şey yapmıyorlar, yapmamayı tercih ediyorlar. Nihayetinde 2011’den sonra kadın cinayetlerinin sayısı her geçen sene artmaya devam ediyor. "
774,"Zaten uygulanmayan bu sözleşmeden geri çekilmemizin bir kayıp olmadığını söyleyenler de var haliyle. Fakat sözleşmeden çekildiğimizi duyuran Resmî Gazete’den önce Misvak Caps isimli sosyal medya hesabında, İstanbul Sözleşmesi’nden geri çekileceğimize dair bir tweet atıldı. Bu tweet tek başına bir utanç kaynağıdır. Bu tweetin altına yapılan yorumlardan da görüyoruz ki, kadınlar Twitter’da da rahatlıkla tecavüzle tehdit edilebiliyorlar. Bunun ortaya çıkması için, Türkiye’nin sözleşmeden çekileceğine dair bir tweetin atılması yeterli oldu. Bu tweet kendini bilmezlerin nasıl rahatladığını görmemize yaradı. Maalesef ki bunlar sosyal medyada yapılan boş paylaşımlar değil sadece, bir zihniyetin dışa vurumu… "
775,"Bunun gerçek hayata yansıması ise, fesih kararının hemen ertesinde işlenen 6 kadın cinayeti oldu. Her gün bir kadının öldürüldüğü bir ülkede bir anda bir günde 6 kadının daha öldürülmesini nasıl açıklarsınız? Bu cinayetler planlanıyordu, bu cinayetler düşünülmüştü, pek tabii yapılan açıklamalar potansiyel katillere cesaret verdi. Sözleşmenin ise bir caydırıcılığı vardı. Artık öldürülen kadınların isimleri bile etkilemiyor insanları, öyle bir değersizleştirme kampanyası yapıldı. Dahası şu anda da kadınların koruma talepleri geri çevriliyor ve yine kadınlar, “Sözleşme kaldırıldı,” açıklamasıyla, ilgili makamlardan geri çevrildiklerini anlatıyorlar. Hukukçular 6284 sayılı yasanın hâlâ yürürlükte olduğunu söylese de, şiddete karşı kadınların elleri boş bırakılmış durumda. "
776,"Kadın cinayetlerindeki artışı sözleşmeye bağlayanlar için de kısa bir fikir jimnastiği faydalı olabilir. Öncelikle, cinayet haberlerinden artık çok daha hızlı haberdar oluyoruz. Haberler eskisi gibi, sadece gazetelerden alınmıyor. Artık sosyal medya, bireysel gazeteciler ve onlarca farklı haber portalı var. İletişim değişti artık. Bu sorunun diğer bir cevabı da, var olan kanunların uygulanmaması…  Zaten bu sözleşmeyle ilgili en büyük sorunumuz buydu. Nasıl oluyorsa en ufak bir yürüyüşte meydanlara yığılan polisler, kadınların şiddet ihbarlarını, koruma kararlarına rağmen suç mevkiine iştirak etmiyor; kadınların şikâyet dilekçelerini ciddiye almıyorlar? Bunların örneğini defalarca gördük, isim istiyorsanız sayalım:  2019 yılında kocası tarafından öldürülen Ayşe Tuba Arslan uzaklaştırma kararı aldırmasına rağmen öldürüldüğünde cebinden şikâyet dilekçesi çıkıyor. Daha önce eski kocasını 23 kez şikayet etmiş. Manisa’da yaşayan Semiha Peker, yine koruma kararı aldırdığı eski sevgilisi tarafından Şubat 2021’de servis beklerken pompalı tüfekle öldürülüyor. Bunlar, münferit örnekler denilemeyecek olaylar ve bu yazıya sığamayacak kadar çoklar… "
777,"Uygulamadaki farkları özetlemek gerekirse, daha önce mağduru korumak maksatlı “Kadının beyanı esastır” ilkesi geçerliydi. Şimdi ise delil isteniyor. Bu durumun vahameti yeterince anlaşılmıyor sanırım, ev içinde şiddet gören kadından polise gittiğinde delil istenmesi demek, kadının tekrar ve hatta daha kötü şiddete maruz kalması demek. Sözleşmeyle beraber, karakollardan alınan tedbir kararı yerini savcılığa yönlendirmeye bıraktı. Bu durum yine aynı şekilde kadının çaresizliğini arttıran, daha hızlı aksiyon alınması gereken durumlarda kadını yalnızlığa ve şiddet gördüğü kişiye ve yere iten bir durum… Önceden, istismar faili tutuklu yargılanıyorken; şimdi tutuksuz yargılanıyor. Bu da yine mağdurun tekrar istismara ve şiddete maruz kalma ihtimalini doğuran bir durum… Gördüğünüz gibi sözleşmenin önceliği mağduru korumak iken, şimdi mağdurun korunmasına dair tek bir adım yok ve bunu normal karşılamamız gerekiyor. Bu duruma sevinen insanların anlamak mümkün değil. "
778,"Sözleşmenin varlığı yetmiyordu, çünkü uygulanmıyordu ama buna rağmen caydırıcılığı söz konusuydu. Son durumda ise, durum fazlasıyla korkutucu. Anıt sayaç her gün yenileniyor, o sayı her gün artıyor. Ölen kadınlar bir rakamdan ibaret değil. Peki ya katilleri kim? Aslında katilleri biliyoruz, katillerin çoğu kadınların evvelden şikayetçi oldukları erkekler. Yani bu cinayetler önlenebilir. Bu cinayetlerin büyük çoğunluğu anlık bir öfke sonucunda değil, planlanarak yapılan cinayetler, katillerin yine büyük çoğunluğunun suç kaydı mevcut… Yine Twitter’da yayılan bir videoda, bir adamın bir kadına şiddet uyguladığını görüyoruz. Bu sırada ağzından sökülenler ise işin ne kadar ciddi olduğunu gözler önüne seriyor. Caydırıcı cezalar yok. Tutuksuz yargılama var, beraat var ve bundan cesaret ederek harekete geçen erkeklerin sayısı çok fazla."
779,"Peki bu cinayetleri durdurmak, şiddet göreni korumak yerine ne yaptılar? Sözleşmeden çekildiler, daha önce üstü kapalı bir şekilde uygulanmayan kanunlar şimdi gerekçesiyle uygulanmıyor, varlığına rağmen… Her gün Twitter’da 6284’ün de kaldırılmasını isteyen insanların yazdıklarını okuyoruz. Üstelik bunları yazanlar trol değil. Yetmiyormuş gibi, 12 Nisan’da yine sosyal medya üzerinden tecavüz paylaşımları yapıldı. Bunlar tepki görünce de şaka yapıyoruz denildi. Tecavüze dair şaka yapabilen, bunu eliyle tuşlara basarak yazabilen insanlara yaşadıklarımızı, çekincelerimizi, şiddeti, şiddete karşı kadınları koruyamadığımızı, koruyamadığımız için kadınların öldürüldüğünün, bunun da en önemli çözümünün İstanbul Sözleşmesi olduğunu anlatıyoruz. Ama biz bunları anlatmaya çalışırken, kendini bilmezler evlilik içinde tecavüzün olamayacağını düşünüyorlar. Kadınlar onlar için bir eşyadan ibaret, bir televizyon kumandası… Evlenmek ise onlar için bir satın alma sözleşmesi… Çok korkunç, ama öyle görüyorlar ve biz bu zihniyetteki insanların yaşananları anlamasını bekliyoruz… Çok zor ama deniyoruz… Yaşadığımız ise büyük çaresizlik, korku ve endişe… "
780,"Bu yazı bir şeyleri değiştirecek mi peki? Muhtemelen hayır, ama sözleşmenin kaldırılmasına dair tarihe bir not, bir iç döküş olsun istedim sadece. Onlar sözleşmeden çekilmiş olabilirler. Kanunen geçerliliği de olmayabilir bu durumun… Fakat unutmayalım, İstanbul Sözleşmesi bizim. Bizim vazgeçmememiz lazım. Asıl gündemimizin bu sözleşme olması lazım."
781,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
782,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
783,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
784,Konuk Yazar: Betül ÖzcanGörsel: Kay Ritter
785,"Küçüklüğüm yazmakla ve okumakla geçti. Elimin ulaştığı, gözümün gördüğü  her şeyi okuyordum. Kimi günler arabada cam kenarında otururken mağaza isimlerini okur kimi günler ev taşırken bardakları sardığımız gazete kağıtlarını okurdum. Her ikisinde de annemden azarı yerdim. Zaman dardı ve işlerin yetişmesi lazımdı. Annemin, annelerimizin işleri hiç bitmezdi. "
786,"Her gün mutlaka temizlenecek, çırpılacak, istiflenecek, kırılacak, yakılacak, örülecek, sökülecek, doğranacak, pişirilecek bir şeyler bulurlardı. “Boş duranı Allah sevmez.” düsturu ile yetişmiş kadınlardı onlar. Aslına bakarsanız biz zamane kızları/kadınları onlara göre çok çok rahattık. Her işimizi makineler yapıyordu. Her şeyimiz hazırdı. Yaş aldıkça bu nimetlerin kıymetini onlar da anlıyordu; ama söz konusu bizler olunca işler tersine dönüyordu. Belki de gençliklerinde oturmamış olmalarından, dahası azıcık soluklansalar hemen ellerine bir iş verildiğindendi tüm bu hazmedemeyişleri. Evet evet bu olsa olsa hazmedememek olurdu. Muhtemel ki biz kadınlar da yaş aldıkça annelerimize benzeyeceğiz ve biz de yavrularımıza serzenişlerde bulunacağız. Bu ev işi olmaz da başka bir konu olur. İşte gerçek bir yurdum kadını!  Kadınlar kadınlarımız…"
787,"Kadınlar özelinde annelerimizin; bu serzenişlerini üzerine evlendikten sonra epeyce bir düşünme fırsatım oldu. Artık kendi evimdeydim. İstediğim gibi hareket edebilirdim. Hatta hareket etmez, olduğum gibi durabilirdim. Durmaktan sıkılırsam uzanabilirdim. Nihayetinde ne yaparsam yapayım kendim istediğim için yapmış olacaktım. Altmış beş metrekare evime son model süpürgelerden almış, silme yükünden de kurtulmuştum. O kadar iyi süpürüyordu ki silmeye hacet bırakmıyordu. Çamaşırı, bulaşığı da makineye attık mı tamam. Evlenirken “Az eşya çok huzur…” diyerek aldığımız eşyalar benim şimdiki konforumu sağlamıştı.  "
788,"Derken pandemi çıktı ve evde bol bol oturmaya vaktimiz oldu. Öyle ki artık oturmaktan sıkılıp Leslie ile walk walk dedik.  Çalışmadığım için evde geçirdiğim zaman iyice genişledi. Ben de oturdum. Bazen kitap okurken oturdum, bazen film seyrederken. Bazen otururken elimde maydonozlar yeşerdi, onları temizledim. Oturdum. Oturdukça koltuk beni içine çekti yatak oluverdi. “İyi ki açılabilir koltuk almışız.” dedim içimden. Koltukta yattığım günlerde ise, koltuğun yatağımızdan rahat olduğunu fark ettim. Bu rahatlığa daha fazla kayıtsız kalamazdım ve aylarca yattım. Kitaplar sipariş ettim okumadım. Dizilere başladım yarım bıraktım. Ağlamam geldi ağladım. Gülerken kahkahalar attım. Bunların hepsini evimde oturarak yaptım. Kilolar aldım. Ömrüm boyunca bu anı beklemişim, dedim. Annemden gizli gizli hiçbir şey yapmıyor olmanın keyfini çıkardım. Oturmaktan sıkıldığım zamanlar da oldu, olmadı değil fakat o anlarda sesim içime kaçtı söyleyemedim."
789,"Annelerimiz karantina zamanlarında da hiç oturmadı. Sebzeler kurutuldu, konserveler yapıldı. Yağmurlar yağdı camlar silindi. Balkonlar haftada iki kez yıkandı. Sanki misafir gelecekmiş gibi evler çiçek gibi yapıldı. Tüm gayretleri eski düzeni devam ettirmek üzerine oldu. Zaman zaman tedirgin de oldular, çünkü hükümdarlıkları sarsıntıya uğramıştı. Eğer ev bir kaleyse mutfak da o kalenin kalbiydi onlar için. Hem kimseyi karıştırmaz hem de “Yardım eden yok…” diye serzenişte bulunurlardı. Evde kimi zaman sesli kimi zaman sessiz bir şekilde hükümdarlıklarını sürdürdüler. Ev onlardan sorulurdu. Evde olup biten her şeyden haberdar olmak isterlerdi. Bazen bu baskıcı rejime de geçebiliyordu maalesef. İşte sürekli sirkülasyon olan evlerde artık hareket son bulmuştu. Tahtları sallanmıştı. Hükümdarlıkları her an son bulabilirdi. Bundan ötürüydü tüm çaba. Eski düzeni muhafaza edebilirlerse sahip oldukları güç de onlarda kalacaktı. Peki ya nasıl olacaktı bu? Evin neşesi misafir de gelmez olmuştu. Kim için, ne için hazırlık yapılacaktı? Oturmak mı gerekiyordu şimdi? Durup bir nefes almak belki de. Bazı kadınlar bilemedi ne yapacağını. Hayatında belki de hiç bu kadar boş kalmamıştı evi. Hiç bu kadar oturmak zorunda kalmamıştı. Bocaladı önce. Sağa sola koştu. Görüntülü sohbetler yaptı. Televizyonda en sevdiği diziyi belki de ilk defa telaşsız izliyordu ki; yarın yeşil fasülye yapacağı geldi aklına. Boş oturanı Allah sevmezdi. Mutfağa gitti bir leğene boşalttı fasülyeleri. Koltuğuna oturdu ve dizisini izlerken yeşil fasülyeyi ayıkladı. Bir yandan da çayını yudumladı."
790,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
791,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
792,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
793,
794,Yazar: B.Görsel: Shadi Ghadirian
795,"Bugün bir kadın hikâyesi dinledim. Yaşanırken bir kısmına şahit olduğum bir hikâyenin final kısmı… Bardağı taşıran son damlası belki. Bugün o ablanın bana anlattıkları bir ilkti. Benim gördüğüm kadarıyla, en çaresiz hâliydi. Abla desem de, aslında yaşı benden ve bu yazıyı okuyan çok insandan daha genç olabilir. Suriye’den Türkiye’ye göçtü. Yanında çocukları ile göç yoluna çıktı, İstanbul’a onlardan önce gelmiş kocasını buldu. Bir zemin katında asla ev denemeyecek bir alana yerleştiler."
796,"Kötü anılardan çok bahsetmezdi ama ara sıra ağzından kaçırdıklarına göre, ilk zamanlar çöpten ekmek toplamaya bile çıkmışlardı. Ama azimliydi o, iş bulmuş, evini toparlamaya da çalışmıştı. Kocası hastaydı, çalışamazdı. O zamanlar yaşı küçük olan bir oğlu ile beraber bir atölyede çalışmaya başladılar. O çocuk asla bir okula gidemedi. Zamanla durumlarını iyileştirmeyi başardılar. İyileşme derken, mesela kaldıkları yerin yağmur yağınca çamur olan -çünkü camlar su alırdı- zeminini fayans ile kaplattılar. Zaten fahiş bir ücrete bu mekânı kiraya veren mülk sahibi bu tadilata zerre kadar müdahil olmadı. "
797,"Biz tanıştıktan sonra, küçük bir dayanışma/örgütlenme faaliyetiyle başka bir eve çıkardık onları. Kendisi çok samimiydi, iletişim gücü çok yüksekti. Çok azimliydi. Bizim nasıl başardığına hayret ettiğimiz her bir işi halletmeyi; ev sahipleriyle, satıcılarla, çocuklarının öğretmenleriyle Türkçe bilmediği halde iletişim kurmayı; doktorlara ve eczacılara derdini anlatmayı; komşularla geçinmeyi bıkmadan, yılmadan, insanlara kızmadan başarıyordu. Duygusal zekâsı daha yüksek biriyle karşılaştığımı hatırlamıyorum. Tüm maddi güçlüklerin yanı sıra, dertleşmeye de çok ihtiyacı vardı. Çok konuşup benim zamanımı almaktan çekinirdi. Ama o kadarında bile, anlattıklarını nasıl karşılayacağımı; ona ne tepki vereceğimi bilemezdim. Benimle beraber onu ziyarete gelen bir kişi bir daha gelse sevinirdi. Akrabalarının, kardeşlerinin yokluğunu bir nebze unuttuğunu söylerdi. Kimsesizliğini anlatırdı"
798,"Nadiren de olsa kocasından şikâyet ederdi. “Sizde de erkekler böyle mi, bizdekiler çok sinirli oluyor.” derdi bazen. Ama en büyük şoku, bizi uğurlama bahanesiyle evden dışarı çıkıp, doğum kontrol hapı istediğinde yaşamıştım. Kocası bilsin, istemiyordu. Adam ne kendisi korunuyordu ne karısının korunmasına izin veriyordu. Daha önce bir sağlık ocağına gidip iğne olmuştu, ama onun yan etkilerinden hiç hoşlanmamıştı. Zaten günde on iki saat çalışan bir kadındı, tüm ev işlerini o yapıyor, çocuklarla da o ilgileniyordu. Kocası ise çalışamazdı, şeker hastasıydı, galiba dizinde de bir problem vardı… Çocuklarla ilgilenmez, başı ağrıdığında küçükleri evin dışında bırakır, bol sigara içerdi. "
799,
800,"Derken bir gün yeniden hamile kaldı. Aslında hiç ama hiç istemedi. Hamile kalınca nasıl çalışacaktı? Sonradan söylediğine göre kürtajı bile düşünmüştü. Ama babanın imzası olmadan böyle bir cerrahi işlem gerçekleşmeyeceği ve merdiven altı yerler de yüklü bir miktar para istediği için yaptıramamıştı. Sadece o cümleleri bile nasıl bir evlilik ilişkisi içinde olduğunu gösteriyordu ya neyse… Hikâyeleri sadece bunlarla kısıtlı değildi tabi. Arada hastalıklar, taşınmak zorunda kalmalar, kimlik kartı iptalleri, eşyalarının çalınması, patronun maaşlarını vermemesi gibi yığınla sorun var. Aile olarak tüm bunlarla başa çıkmaya çalışırlarken değişmeyen tek şey çalışmayan, hiçbir sorumluluk almayan, hiçbir işe elini sürmeyen bir babaydı. "
801,"Pandemi ile birlikte, onun o çok başarılı ve ders çalışmayı çok seven çocukları okula gidemez; çevrimiçi eğitime de erişemez oldu. Kendisi birkaç gün önce bana bir sesli mesaj atıp, ortak bir noktada buluşmak istediğini söyledi. Görüşeceğimiz güne kadar, neden benimle bu şekilde iletişime geçtiğini, ne gibi bir problemi olabileceğini düşünmekten aklım çıktı. Kocası kalp hastasıydı, o mu? Komşuları evden çıkarılmaları için imza topluyordu, yoksa o mu? Yoksa hastalar mı? Çocuklara bir şey mi oldu? İş kazası geçiren mi var?"
802,"Buluşma noktasına geldiğinde gözü yaşlıydı. Bizden bir daha, özellikle o evde yokken, onlara nakit yardımı yapmamamızı istediğini söyledi. Kocasının bu parayı onlara vermeyeceğini, zaten onu ve çocukları bir atölyede çalıştırttığını, kazandıkları tüm paraya el koyduğunu anlattı. Adamın, eğer çalışmayacaksa, ona evden -kirasını ödemediği, geçinmesi için kılını bile kıpırdatmadığı o evden- gitmesini söylediğini… Eline beklediği miktarda para geçmeyince, ona şiddet uyguladığını; sofraları devirdiğini… Bir gün onu, apartman komşularını polisi aramak durumunda bırakacak kadar çok dövdüğünü… O gün onu ambulans ile acile naklettiklerini… Adamın karısının ve çocuklarının maaşlarından topladığı parayı kendi annesi ve kız kardeşlerine gönderdiğini… Onlara yiyecek ya da giyecek almalarına yetecek kadar, hatta bir keresinde hastaneye gidecek kadar bile, para bırakmadığını… Tüm bunlar olurken, kendisinin üzüntüden yaşadığı  -henüz tanısı konmamış- ağır hastalıkları… Bu evi bırakıp, Suriye’ye dönmeyi bile düşündüğünü, ama en küçük bebeği ve kızları ile göç yoluna çıkmaktan korktuğunu…"
803,"İşin en kötüsü, bu durumda olduğunu bildiğim tek kadın o değil. Benim ise -şiddete uğrayan kadınların nerelere başvurabileceğinin bilgisine aşina olmama rağmen- geçici yardım sağlamaktan başka bir şey elimden gelmiyor."
804,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
805,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
806,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
807,Konuk Yazar: Arzu Beste.     Görsel: Fajar P. Domingo
808, 
809,"Uzun yıllar süren müzakereler sonuç vermeye başlamış görünüyor. Birleşmiş Fikirler Bildirgesi’nin yayınlanmasını takip eden günlerde, yıllardır yer yer sıcak çatışma; yer yer ise soğuk savaşın yaşandığı Ben ve Kendim ülkeleri sonunda “Ah bu ben kendimi nerelere koysam?” konusunu masaya yatırmak için bir araya gelmeyi planlıyorlar. Hislerarası Barış Platformu’na göre ise toplantıda tatlıya bağlanması gereken ilk konu “duygusallık politikaları.”"
810,"Bildiğiniz yada bilmediğiniz gibi Ben ülkesi yıllardır duygusallığın ne kadar kötü olduğundan çeşitli mecralarda yakınıyordu. Son toplantıda Ben ülkesi elçisinin sarf ettiği “Duygusallık politikasının güçsüzlüğün bir göstergesi olduğuna inanıyorum. Umarım Kendim ülkesi bu politikadan bir an önce vazgeçer ve biz ve diğer güçlü ülkeler gibi duygularını hapseder.” sözleri Kendim ülkesinin tepkilerine yol açmıştı. Kendim ülkesinin ise şimdiye dek bu savaşta binlerce umudunu ve yaşam hevesini son yolculuğuna uğurlamak zorunda kaldığı biliniyor ve bu süreçte kaybedilen zaman maliyetinin 24,192 saliseyi aştığı tahmin ediliyor. Yine de Kendim ülkesi elçisi “Asırlardır süren duygusal bir gelenekten geliyoruz ve doğamız bu, mücadeleye devam edeceğiz.” diyerek karşılık vermişti."
811,"Bu coğrafyada çok yaş döküldü, barışa olan ümidimizi kesmek üzereydik diyor Kendim ülkesi sakinlerinden biri. Suların durulması ile bazı şeyleri daha net görmeye başladık. Her stratejiyi denedik ancak duygusallık konusunda çözümsüz kaldık. Ben ülkesi ise durmadan bizi tahrik edip, duygusal olmamamız gerektiğini belirten müdahalelerde bulundu; iç işlerimize karıştı; bu dönemde oldukça yara aldık. "
812,Yaptığımız uzun incelemeler sonucunda duygusallık politikasının o kadar da kötü olmadığını gördük.” diyor bir başka sakin. Sivil Duygular Kuruluşu ise son raporunda bu konuya değinmişti: 
813,Küreselde duygusallık kadın kavramının içinde değerlendiriliyor. Kadın güçsüzdür; o zaman duygusallık da güçsüz bir politikadır —aynı şey tam tersi için de geçerli olmak üzere— denerek süregelen zararlı bir söylem üretiliyor. Oysa yapılan son araştırmamızda ne kadınlık kavramının ne de duygusallığın güçsüzlükle bir ilişkisi olduğunu tespit edebildik.
814,
815,"Tüm gözler müzakereye çevirilirken ekliyor: “Ne kadar zor olsa da hissetmek güzel bir eylem. Kadın olmak güçlü bir reform ve duygusallık iyi bir politika. Umarız müzakerelerde her iki taraf da gerekli tavizleri vererek en yakın zamanda barış güvencesi sağlar. Bu süreçte özellikle Ben ülkesinden, Kendim ülkesine kazanılmış kredilerini ve gerekli hakları en yakın zamanda vermesini talep ediyoruz.” "
816,"Aynı zamanda, kulislerde, Kendim ülkesine gönderilmek üzere battaniye, gıda ve mendil yardımlarının düzenlendiği konuşulurken; Ben ülkesi elçisinin baş düşünceyi ziyaretinde hediye etmeyi planladığı playlistin, şarkılarda ağlamaları ile bilinen Kendim ülkesi halkı tarafından olumlu olarak karşılanması bekleniyor."
817,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
818,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
819,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
820,
821,Nezire: İlk defa bir erkek açıldı. Ya ilk okuduğumda okey dedim ama saatlerdir kendisi “çok güzel hareket” diyerek tebrik edilince bir tuhaf hissettim. 
822,Tülin: Evet ben de okudum.
823,"Nezire: Erkek olunca olaylar daha sofistike gelişiyor. Tabii tepkiler de var. Sonuçta insan sürekli böyle süreçlerden geçmez mi? Sancısız insan var mıdır bilmem. Bunun açıkça dile dökülmesiyle derdim yok ama günlerdir vay hocam söylenemeyeni söyledin, yok hocam tabii ki zemin her zaman sabit değildir…"
824,Tülin: E Başını açmıyor. 🤷🏻‍♀️
825,"Bediye: Erkeklerinki de ne guzel, istedikleri zaman ilan edebilecekleri bir durum. Bu adam üç dört yıldan fazladır bu gerilimi yaşıyormuş mesela. Bir kadın başını sessiz sedasız açsa bile kulaktan kulağa yayılıyor. Instagram paylaşımından önce haberi geliyor."
826,Nezire: Hatta başörtün kayıp da saçın gözükse kesin başını açacak diye de dedikodu yayılıyor: “Not edin kesin yakında açılır.” Adeta herkes tetikte bunu bekliyor.
827,"Leyloş: Saçının gözükmesine bile gerek yok ki, geçen birisi sadece kadına şiddetle ilgili bir şeyler yazdı diye “Not edin açılacak bu da” demişler. Birisi açılınca onlar bir gol atmış gibi oluyor sanki. Sizin tebliğ peşinde olmanız gerekmiyor muydu, hayırdır kardeş ne bu sevinç? "
828,Bediye: Hevesleri kursakta bırakmanın en etkin yolu sjsjsjs “Hala açmadı”.
829,Nezire: Haha evet onu da diyorlardır. Bu niye açılmadı hala…
830,Bediye: Nişanlılık döneminde “Başını açmazsın di mi?” sorusu aldım ben. Hayır bir de ikna etmen lazim “Yoo düşünmüyorum açmayı” diye sanki konu buymuş gibi. Bir yanda “Başını açsa da ‘ben demiştim’ desekçiler” diğer tarafta “ya başını açarsa”cılar. Sophie’nin seçimi tadında bir dram…
831,Leyloş: Hahah… Ben “İyi hoş kız ama başını açsa evlenirdim”i duyduğum için seninki güzel geldi yani biraz.
832,"Bediye: Güzel değil ya, adamın gözündeki kaygıyı görüyorsun. Hayır, damarıma da basıyor “Açarım” diyesim geliyor ama yok valla sjsjsjs cidden düşünmüyorum canım, için rahat olsun mu diyeyim yani? Ben sana başörtülülük vaat etmedim."
833,Görsel: Bartolomé Esteban Murillo. The martyrdom of San Pedro de Arbués (1664). (kesit)
834,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
835,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
836,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
837,Konuk Yazar: GaribeGörsel: Enrico Ferrarini
838,"Konunun ne olduğu malum. Başlık
kendini epeyce açık ediyor. Ama yanlış anlaşılmasın, bu yolda yürüdüğümü
söylemeyeceğim. Bana bu yolda yürüdüğümü söyleyenlerden bahsedeceğim. Kendisi
varış noktasında olduğu için, geride kalanlara bakıp “Siz de bir gün buraya
geleceksiniz” diyenler… "
839,"Başörtüsünden vazgeçenlerle
ilgili bir dolu tartışma var. Bu onlardan biri değil. Ben başını örtmekte çok
zorlanan, ama başını açmak istemeyen, İslam dininin neden bireysel günahlarla
bu kadar ilgilendiğini kendine açıklamaya ve kabul etmeye çalışan ve aslında
hiç değişmek de istemeyen biri olarak bu yazıya başlıyorum. Sık sık, bu
kurallara uymanın aslında kendinden çok daha büyük bir inanca ait hissedebilmenin
gerekliliği gibi düşünüyorum. Kurallara uydukça, sınırların içinde mutlu olmayı
ve huzur bulmayı keşfediyorsun; inancın merkezine doğru ilerliyorsun; çevren
sarmalanıyor. Ama çoktandır sarmalanmış değil, boşlukta hissediyorum. "
840,"Böyle bir konumda bulunmak, aslında bana benzeyen bir sürü kişi olduğunu tahmin etsem de, bireysel anlamda büyük bir yalnızlık… Çünkü, konuşamıyorsun ve çözemiyorsun. Konuşmak çözmek için belki yararsız, ama çözebilme umuduyla birileriyle konuşmak istiyorsun. Ama ben bu tarz çatışmalara hiç girmemiş, imanı büsbütün, kendini hiç çeperde hissetmemiş arkadaşlarımla bunları elbette konuşamıyorum. Sorgulamak ve Allah yolunda olmak ile ilgili tüm zihinsel faaliyetlerin, çabanın hepsi çok değerli sayılmalıyken; onlar sana kendilerinin çoktan varmış olduğu bir noktaya bir gün belki varacak biri gibi bakıyorlar. “Niye…” diyorlar, “Niye böylesin?” “Herhalde bu da açılacak…” diyenlerden bahsetmiyorum bile. Ve işin doğrusu, etrafımda öyle çok arkadaşım da yok. Toplumsal ve siyasi meselelerdeki anlaşmazlığımız bizleri çoktan zıt köşelere itti. "
841,"Etrafımda başını açan; dinden
çıkan ya da çıkmasa da günaha girerek Müslümanlığa devam ettiğini söyleyen sayıca
çok fazla kadın arkadaşım da var (Erkeklerin bireysel günahları nasıl
yaşadığını zaten bilmiyoruz, din ile ilgili kullandığımız her parametre de
kadına uyarlanacak, kendini açıklatacak şekilde çünkü). Bu arkadaşlarımın beni
daha iyi anlayacağını düşünürdüm, bazı sorgulamalarımızı, çıkmazlarımızı konuştuğumuz
çok derin sohbetlerimiz olurdu. Ama fark ettim ki, ben bir yere varamıyordum. Tıpkı
“çok dindar” arkadaşlarımdaki iletişimde olduğu gibi zorlanmaya başladım. “Hala
namaz kılıyorsun demek ha?” cümlesinden “Sanki bir bira içmekten de bir şey
olacak, sarhoş bile olmuyorsun, niye kendini bu kadar zorluyorsun ki?” ye varan
bir sürü cümle…  Kişisel alanlarını ihlal
etmemek için itina gösterdiğim, dünyada tanıştıkları heyecanları çocuksu bir
arzu ve keşif duygusuyla anlatışlarını -hiç ilgilenmesem ve neden benle paylaştıklarını
anlamasam da- onlara kendileri kötü ya da yargılanmış hissettirmeden dinlemek
için uğraş verdiğim, yapmak istemedikleri şeylere -mesela başörtü takmak- dair
harekete geçişlerinin onlar için özgürlük olduğunu kabul ettiğim arkadaşlarım
bir gün bu özgürlüğü tadacak olmaktan kaçışım olmadığını söylüyorlar,
irrasyonel bir biçimde böyle olmakta tutturmazsam yani.  "
842,"Dayanışmanın çaba gerektirdiğini
bilirdim, ama bu kadar zor olacağını ve moral bozacağını düşünmezdim. Tüm
bunları yazarken ve sık sık düşünürken, camide tuniğimi çekiştiren; yolun
ortasında saçımın gözüktüğünü söyleyen teyze ile neden hala inançlı bir
Müslüman gibi yaşamaya çalıştığımı soran arkadaş arasında hiçbir fark
göremiyorum. Biri kendinin sıkı sıkıya bağlı olduğu dini kuralları, benim iyiliğim
için, bana hatırlatıyor. Diğeri de kendinin çok rahat nefes aldığı o alana,
gene benim iyiliğim için, beni çekmeye çalışıyor. "
843,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
844,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
845,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
846,Konuk Yazar: İlaydaGörsel: Kristian Krohg
847,"Kadın olmak tüm hayatını bir savaşın ortasında geçirmek gibi. Doğduğun andan itibaren mızraklarının uçlarına tüm o çirkin genellemeleri bağlayan binlerce insanla mücadele etmeye başlarsın.  Yalnızca varlığını kabul ettirmek için bile öylesine çaba gösterirsin ki çoğu zaman doğmamış olmayı dilersin. Onlarla aynı veya farklı düşünmen hiç önemli değil, eğer kadınsan düşünmeye hakkın yokmuşçasına karşında dikilirler. Şort giyersin çirkin bakışlarını bacaklarına dikip iğrenç laflar atarlar. Başörtü takarsın kimi önden çıkan saçın için suçlar seni, dini bozduğunu ima eder; kimi geri kafalı olduğunu söyler. Eğer kadınsan hep olman gerekenden fazlasını beklerler senden. Sadece kadın olarak var olmana izin vermezler. Anne olmanı beklerler, başını örtmeni, dini temsil etmeni, kocana hizmet etmeni beklerler. Ya da uzaya çıkmanı, ışınlanmayı bulmanı, kansere tedavi bulmanı beklerler. Aksi hâlde saygıyı hak etmezsin çünkü. Kadın olarak doğmak bir eksiklikmişçesine bunu telafi etmek için öne çıkacak şeyler yapmanı beklerler. Beklesinler. Tanrı kadını erkeğe hizmet etmesi için yarattıysa neden erkeklere iki kol, iki bacak bir de beyin verdi? İki kol, iki bacak sanırım herhangi bir yaşamsal faaliyetlerini sürdürecek aktiviteleri kendi başına yapabilmesi için. Bir de beyin var tabi. O da azcık düşünmek için olmalı. İki bacak arasındaki organı senden farklı olduğu için birinin senden eksik olmadığını, sadece varlığını kabul ettirebilmek için senin yaptığının yüz katını yapmak zorunda olmadığını düşünebilmeni istemiştir"
848,"Yıl 2021, şaka gibi ama hâlâ çok temel şeyler yüzünden uğradığımız ayrımın haddi sınırı yok. Hâlâ ped alırken ayıp bir şeymişçesine siyah poşete saranlar var, işe alımlarda hem kadın-erkek arasında hem de kadınlar arasında görünüşe bağlı olarak ayrım yapanlar var, anne olmayı tercih etmeyene yarım gözüyle bakanlar var ve hâlâ görüntüsü yüzünden iğrenç kalıplara sokulan binlerce kadın var. Ne acı, yaşamak başlı başına zor bir şeyken bir de tüm hayatını eşitlik için çabalayarak geçirmek. Eğer kadınsanız gerçekten sonu olmayan bir savaşa doğmuşsunuzdur. Her gün her saniye aslında canımızı acıtacak pek çok ayrımcılığa maruz kalsak da alıştık artık hepsini göz ardı edip savaşmaya devam etmeye. Sadece yılın bir günü iki üç paylaşım yapılır hakkında, sonra yine varoluş savaşına dönersin. Onu bile çok görenler var artık. “Emekçi Kadınlar Günü” imiş o günün aslı. Tarlalarda ellerin nasır tutana kadar çalışmadıysan, bilimsel çalışmalar yapıp Nobel Ödülü kazanmadıysan, yokluk içinde on beş çocuk okutmadıysan hak etmiyormuşsun o günü kutlamayı. Yok öyle bir şey."
849," Bu 8 Mart’ta tüm ötekileştirmelere inat yaşadıkları için tüm kadınlara teşekkür ederim. Nasıl erkeklerin toplumda var olabilmek için baba, bilim insanı, yazar, siyasetçi, akademisyen olması gerekmiyorsa bizim de hiçbir vasfa sahip olmamız, hiçbir kalıba girmemiz gerekmiyor. Kadın olarak sadece yaşamak bile bu kadar zorken yaptığınız her şey için sizinle gurur duyuyorum. Döktüğünüz gözyaşları, girdiğiniz tartışmalar, okuduğunuz kitaplar, dile getirdiğiniz fikirler… Bu dünya bize koca bir özür borçluyken, bu varoluş savaşımızın ortasında yaptığınız her şey için gurur duyuyorum. Hayatını kariyerine adayıp büyük işler başarmaya çalışan, sessiz sakin huzurlu bir hayat isteyip evinde kahvesini yudumlayan, bir canlıya annelik yapmayı tercih eden veya etmeyen kim olduğunuz ve nelerle ilgilendiğinizin önemi olmaksızın istediğiniz hayatı yaşayacak gücünüz olduğu için hepinizle gurur duyuyorum. Kadınlar günümüz kutlu olsun, bu ataerkil sistemi tüm kalıplara inat istediğimiz hayatı yaşayarak yıkacağız. Ve unutmayın ki onların tüm çabalarına rağmen biz mutlu olarak bu savaşı kazanacağız."
850,.
851,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
852,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
853,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
854,Konuk Yazar: bir de şurdan bakGörsel: Lubna Al-Tai
855,"Bugün sosyal medyada onlarca 8 Mart kutlaması gördükten sonra birden aklıma düştü: Bugün en çok kimin günüydü? Bu sorudan sonraysa aklıma tanıdığım onlarca kadın, dinlediğim yüzlerce hikâye, unutmaya çalıştığım, ama bir tarafından ortağı olduğum birçok anı ve nereye koyacağımı bilemediğim bir sürü düşünce üşüştü. Sonra anneannem, annem, ben ve belki bir gün kızım… Kafamın içindeki tüm düşünceleri, pirinci bir tepsiye döküp gibi taşını ayıklar gibi ayıklarsam; o zaman içimdeki huzursuzluk diner sanırım. Bugün bizim günümüzdü, bizim hikâyelerimizi düşündüm."
856,"Köyün birinde doğan güzeller güzeli anneannemi düşündüm ilk. Şehirli bir adam olan dedemle evlendikten sonra alışamadığı, ama hep bir köşesine ilişmeye çalıştığı başkalarının hayatı… Sürekli takındığı o mahcup tavrı, eksik Türkçesiyle cümlesini her bitiremeyişinde “Kızım ben napalım,” deyişi… Dedemin adı dışında olmayan sıfatı ve sonra çocukları, hastalıkları ve kaderim dediği diğer birçok şey… Şimdi yaşlılığında eksik bırakıldığı birçok şeye hayranlıkla, ilgiyle bakışı içimi burkuyor. Kitaplarıma, yazışıma, okuyuşuma, seyahat edebilmeme, kısaca normal bir yaşama sahip olmama. Hayat sana farklı imkânlar sunsun isterdim anneanne! Mesela okula gitseydin, ne olmak isterdin merak ediyorum, nasıl bir erkekten hoşlanırdın, evini nasıl düzerdin, sınavların nasıl gelirdi, arkadaşlarınla nerede buluşmayı tercih ederdin? Okumuş olsaydın şehirli kadınların yanında en güzel sen konuşurdun eminim. Sana ait bir hayatın olsaydı bunu neye harcardın, hep merak ettim."
857,"Sonra annem… Her annem dediğimde sızlayan içim ve “Güzel annem senin için bazı şeyler çok farklı olsun isterdim,” diyemeden geçemeyişim. Annem, annesinin kaderinden kaçıp başka bir kadere yuvarlanmıştı, hem de inanarak. Mutsuz bir anne ve zayıf bir baba arasında kavgayla büyüdüğü için hep güçlü olmak zorunda kalmış; gür saçlı, güzel sesli, melek gibi bir kadın annem. Gören hayran kalır; konuşan sussun istemezdi. Her şeyin en doğrusunu yapar; herkes aklı ondan alırdı. Şimdi 45 yaşında ve akıllı olmanın ne kadar büyük bir tehlike olduğunu anlatıyor bize. Anneannem bilmezdi ve üzülürdü. Annem çok bildi ve üzüldü. Benim ise bilmekle ilgili büyük sorunlarım var. Anneme dönmek istiyorum, ama ona nereden başlanır bilmiyorum, çünkü onun hikâyesinin sadece onun hikâyesi olmadığının farkındayım. Annesinin, kültürünün, toplumunun, inandığı dinin ve hepimizin bir parçasıydı. 18 yaşında, inanarak (severek değil inanarak) evlendi babamla, dünyayı değiştirebileceğini umarak. O kadar akıllıydı ki kimse ona akıl vermedi. Uçan kuşun bile kalbine dokunabileceğine inanırdı, bir bilse bin kişiye ulaşmaya çalışırdı, ulaşırdı da. Geleneksel ailesinden 16 yaşında ayrıştı. Okuduğu kitaplar, dinlediği radyo kayıtları, Allah’ın adı onu ürpertiyordu. Madem ölüm tek bir defa gelecek o da neden Allah için olmasın derdi, adanmıştı. Babamla tanıştı ve evlendi zamanla onu çok sevdi de. Sonra üst üste çocuklar, misafirler; kültürün ayrı, babamın ayrı, bizim ayrı yüklerimiz derken annem bir gün çok yoruldu. Babamla denk olarak başladıkları İslami “dava” yolculuğu babama itibar olarak dönerken, anneme bel ağrıları el becerileri mutfak mutfak ve daha çok mutfak katmıştı. "
858,"Babam çok vicdanlı ve merhametli bir adamdı ama o da babasından dedesinden kültüründen uzağa düşememişti işte ve bunun farkında bile değildi! Peki annemi bu hayata ikna eden şey neydi? Kendisi için olan dışında her şeyi eksiksiz yapması gerektiğini kim öğütlemişti ona? Din mi, kültür mü, ataerki mi, annesi mi? Anneannem hayattan mahrum bırakılmıştı annemse hayatın tam ortasında tek başına bırakılmıştı. Dinin şerefi de annemden soruluyordu, babamın itibarı da ailemizin şanı da… Her şeyin ve herkesin sorumluluğunu üstüne almıştı. Hayat sana da farklı imkânlar sunsun isterdim anne; çünkü her zaman bir şeyleri “bilmek” isterdin, uzun uzun okur tane tane konuşurdun. Mesela başörtü yasağı olmasaydı ve üniversiteye gidebilseydin- ki psikoloji okumak istermişsin hep- çok başarılı olurdun eminim. Sana ait bir hayatın olsaydı bunu neye harcardın, hep merak ettim."
859,"Şu an bunları yazarken aynı anda kaç şeye kızgın olduğumu sayamıyorum. Çünkü anneannemin, annemin benim ve belki kızımın problemlerimizin sadece bizim problemlerimiz olmadığını biliyorum. Yasaklar koyan devletimizin, yangında ilk vazgeçilecek olanın biz olduğumuzu bize öğreten kültürümüzün, erkeklerin olan dinimizindi. Annemi bitiremeden (çünkü ne söylesem eksik gibi) şimdi bana ve tüm kadın arkadaşlarımın hikâyesine döndüğümdeyse çok başka bir noktaya ulaşıyorum. Babam eğitimimi hep çok destekledi, bana güvendi, bir kere olsun bir şeyi benden eksik etmedi. Ama annelerimizin yaşamları bizden bağımsız değildi. Hep çok güçlü olmalıymışım gibi hissettim. Evden küçük yaşta çıktım, bağımsızlaşmaya, annemin ve anneannemin kaderinden okuyarak kaçabileceğime ikna olmaya çalıştım. Şükür ki, ailem benim güçlü ve bağımsız olmamı hep çok destekledi ama dünyaya yeni temas ediyordum ve bambaşka bir mevzunun varlığını gördüm: Sorun babamda ve dedemde değilmiş de daha büyük bir şeydeymiş, “erkeklikteymiş”. Türkiye’nin en iyi imam hatip liselerinin birindeydim ve sürekli varlığıma gerekçe bulmam gerekirdi. Okuyorum çünkü şunu yapacağım, çalışmak istiyorum çünkü çünkü bir şeyler; erkeklerse okuyordu ve açıklamaya ihtiyaçları yoktu. Kadının dinde yeri neresi diye saatlerce tartışılırdı, “Hay Allah” derdim, “Acaba varlığım eksik de bu yüzden mi arıyoruz bu cevabı?” “Hadi biz var değiliz yeterince, peki bunu neden hep erkekler konuşuyor?” derdim. İnandığım Allah’ın merhametine olan imanım olmasaydı, erkeklerin tekelindeki bu dinde kendime yer bulamayacaktım. “En büyük göreviniz anne olmaktır derlerdi” koşarak annemi arardım: “Hayır kızım en büyük hedefiniz kendi hayatınıza sahip olmak olmalı” derdi. Erkeklerin tek bir hedefi vardı: Başarılı olmak; bizse hem başarılı olmalıydık hem de bunun gerekliliğine herkesi inandırmalıydık. Tartışarak, bizi büyüten soruların üstüne giderek, varlığımızı kendimize dahi ispat ederek geçirdiğimiz beş seneden sonra bu sefer de Türkiye’nin en iyi üniversitelerinden birini kazanmıştım. “Evet…” diyordum, “Şimdi ben, ben olarak etnik; dini ve diğer tüm kimliklerimle sonuna kadar varım”. Sonra insanlarla her temasımda varlığımın farklı yönlerini tekrardan ispat etmem gerektiğini hissettim. Bu sefer sorun dini kimliğimdi mesela. Her gün sarındığım severek giydiğim kıyafetlerim ataerkinin benim üzerimdeki tahakkümüymüş, bunu da erkeklerden öğrendim. “Hayır bakın inandığım Allah çok merhametli” açıklamasını yaparken, bu sefer anneme ve anneanneme üzülür gibi kendime üzüldüm. Yine varlığıma kanıt bulmam gerekiyordu, yine mercek altında bir nesneydim. "
860,"Annem anneannemden daha şanslıydı, ben de annemden daha şanslıyım. Ama bir yerde hepimizin bize ve çağımıza özgü kadınlık sorunlarıyla yüz yüze olmamız gerektiği gerçeği canımı sıkıyor. Bir gün belki kızım benden daha şanslı olsa dahi bu hikâyelerin bir parçası olursa ya, diyorum. Olmaması için bu hikâyeleri anlatıyorum. Şimdi 20 yaşımda, yaşımdan büyük bir hikâyenin bir parçası olarak hayatıma devam ederken 8 mart’ı değerli kılacak olan şeyin birbirine böylesine sıkıca bağlı kadınlık hikâyelerimiz olduğunu hissediyorum. Bugün en çok bu hikâyelerde az ya da çok yer alabilmiş kadınların günü, hepimizin günü. Anneannem, annem, ben ve belki bir gün kızım dahiliz."
861,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
862,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
863,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
864,Görsel: Natali Smi
865,#KadınaŞiddeteSon #8Mart2021
866,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
867,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
868,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
869,Konuk Yazar: Bir Aişe EvladıGörsel: Hussein Bicar
870,"Müslüman, mütedeyyin, muhafazakâr sacayağının oluşturduğu ailede büyüyen her genç kızın anlamlandırma sorunlarının temelini, cinsiyetinin getirdiği “problemler” oluşturuyor. Daha kendini bilmeye başladığı andan itibaren oturuşundan kalkışına, konuşmasından gülüşüne, yürüyüşünden giyinişine kadar her şeyin bir sınırı olduğunu öğreniyor. Bunu yaparken erkek kardeşleri ya da erkek kardeşlerinin arkadaşları arka bahçede sidik yarıştırıyor. (Mecaz falan değil gerçek sidik!). Biraz daha büyüdükçe ailenin onay ihtiyacıyla onların istediği “kız çocuğu” olmaya çalışıyor tabii. Onların istediği gibi “edepli” oturup “edepli” kalkıyor, erkeklerden öcü gibi kaçıyor, seve seve başını örtüyor. Sonra mahallelinin baskısı başlıyor. Bu sefer “Başörtülü kız bisiklete mi biner?, Cık cık cık”, “Başını örttün daha top mu oynuyorsun?, Tööbe tööbe” ikazlarına maruz kalıyor. Bunlar mahallenin amcaları değiller yanlış anlaşılmasın, teyzeleri! İyi niyetle bakarsak eril zihniyeti ve tahakkümü içselleştirmiş, kendi cinsiyetlerini ve uğradıkları haksızlıkları unutmuş; biraz öküzün altındaki buzağıyı görelim dersek “Biz çektik siz de çekin,” diyen teyzeleri. Bizim mahalledeki ve daha nice mahallelerdeki kız çocuklarının ilk anıları hep bunlar. Yetişen her kız çocuğunun tepkisi farklı oldu belki ama beni düşünmeye itti bu süreç. Çünkü önce içselleştirmeyi denedim. Tam onların istediği gibi kelimenin gerçek manasıyla “yobazca” bazı şeyleri kabullenmeyi denedim. Ama verdiğim her taviz yenisini gerektirdi ve temelde bir yerde büyük bir yanlış olduğunu da anlamamı sağladı. Bu yanlış dinde değildi, peki neredeydi? Hâlen 30 yaşında bir kadın olarak o yanlışın menşeini arıyorum. Size de bir “menşe önerisi” sunacağım."
871,"Okulda ya da okul öncesinde tarih okumak (öğrenmek bile demeye dilim varmıyor) sıkıcı, gündelik hayattan bağımsız bir not alma aktivitesi bizim için. Siyer bilgisiyse okulda öğrenilen tepkisel yaklaşmamız gereken bilginin tam tersine kucaklamamız, ezberlememiz, içselleştirmemiz, öğrendiklerimizi sayıp dökerek ailemizi gururlandırmamız, her bir aşamasını hayatımıza uygulamamız gereken parçası tarihin. Adı bile Asr-ı Saadet. İyi güzel uygulayalım da bu tabloda çocuklar da kadınlar da yok ki. Tabii çocuk aklıyla verebileceğimiz bir tepki değil bu. Çünkü kadınların isimleri geçiyor hep. Hz. Peygamber’in hanımlarının adlarını biliyoruz mesela. Ya da kızlarının adlarını hem de melodisiyle: Zeynep Rukiye, Ümmü Gülsüm, Fatıma. İsimleri var ama varlık isimden ibaret olur mu? “Hz. Hatice cömert ve anlayışlı bir kadındı.” Peki hırslı mıydı, tutkulu muydu mesela, tuttuğunu kopartan bir kadın mıydı ya da ne bileyim kıskanç mıydı, kolay öfkelenir miydi, zayıf mıydı toplu mu, konuşkan mıydı, gülmeyi sever miydi, eski eşiyle ilişkisi nasıldı, sevmiş miydi? Bilmiyoruz, bilemeyiz. Hz. Peygamber’in kızları peki, annelerine benziyorlar mıydı, mizaçları nasıldı, ne yapmayı severlerdi, neye yetenekleri vardı? Cevap yok. Ama Hz. Ebu Bekir’in yumuşak mizaçlı olduğunu, kolay ağladığını, sadık bir dost olduğunu biliyoruz ya da Hz. Ömer’in haşin mizacını, cengaverliklerini… Hz. Hatice’nin bırakın dostluk anlayışını arkadaşının olup olmadığından bile haberimiz yok. Nedeni belli aslında çünkü bize inandığımız dinin menbaında yetişmiş hiç bir kadından doğrudan bilgi ulaşmadı. Okuma yazma bilen kadın neredeyse yoktu ki yazılı metin ulaşsın ya da herkes günlük hayatın içinde kaybolmuştu ki sözlü aktarım gerçekleşsin. Tek bir kişi hariç: Hz. Aişe. O olmasa bugün konuşabildiğimiz, tartışabildiğimiz kadın haklarının çoğundan haberimiz dahi olmayacaktı. "
872,"Nasıl mı? Başta Hz. Aişe’nin evliliği İslâm dünyasının tartışma konularından birisi çünkü. Tüm rivayetler 9 derken modern müslüman erkek araştırmacılar bunun “18 olması gerektiğini” ispatlamaya çalışıyor. Ya da Cemel Savaşı anlatılarında Hz. Aişe’nin pişmanlığı defaatle vurgulanıyor. “Savaştan sonra evine dönüp orada kaldığı” bir tür uzlete çekildiği sürekli dillendiriliyor. Neden Hz. Aişe  İslâm tarihinde “eleştiri oklarının yönelip tezkiye kalkanlarının aynı anda korumaya geçtiği” bir figür? Cevap çok basit: Çünkü konuştu! Elinde yazı araçlarının olmamasının dezavantajını sözlü bir kültüre doğmuş olmakla avantaja çevirmeyi başardı. Çünkü kıskançlığını da kızgınlığını da saklamadı. Çünkü Hz. Peygamber vefat ettiğinde henüz 18 yaşında ve mizacının tüm kuvvetiyle çabalamaya, ateşli söylevler vermeye hazırdı. Hz. Peygamber vefat ettiğinde taht-ı nikahında 8 hanımı daha vardı. Bunların hiçbirisi Hz. Aişe’nin aktivist tutumuna sahip değildi. Kimi zaman onu desteklediler ama ateşi tutuşturan hep Hz. Aişe oldu."
873,"Peki toplumun ataerkil yapısını gelenekten öte dine dayandırarak besleyip güçlendirmek, kadına kendisine hizmetten öte yer bırakmamak isteyen eril birey bu bilgiyle ne yaptı? Ateşi pişmanlık küllerine çevirdi. Hz. Aişe’ye kabul ettiremedikleri pasifliği, ümmetin kadınlarına benimsetti. Onları aciz, duygusal, “yarım”, “eksik” olmakla itham etti. Bunları sebeb-i vurûdlarından soyduğu, çekip aldığı hadislere dayandırdı. Haşin mizaçlı sahabenin, tabiînin de döneminin adamları olduğunu unutarak kadına karşı tavırlarını dine irca etti. Böylelikle “kadın düşmanı” olmaktan kendisini kurtarıp dini bütün müslümanlara dönüştü. Peki kadınlar ne yaptı? Hiçbir şey yapamadı! Ne yapabilirdi ki elinde öğrenmenin temel araçları dahi yoktu. Daha düne kadar kız çocuklarına “elin oğluna mektup yazar” korkusuyla okuma-yazma dahi öğretilmiyordu. Diyeceğim o ki eğer birileri kalkıp okların kendisine çevrilmesini göze alıp konuşmazsa, yazmazsa, dinin erkeklere değil insanlara geldiğini hatırlatmazsa, müslüman kadınların çekeceği çile daha dolmamış, okuma-yazma öğrenmemiz de işe yaramamış, elde etmemiz gereken daha nice araçlar var demektir. "
874,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
875,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
876,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
877,"Doğu Karadeniz’de eskiden bir âdet varmış. Bir kız gelin olduğunda bir masanın üzerinde sandalyede oturtulup üç gün “sergilenirmiş”. Civar köylerden gelen geçenler kızı izlemek için gelir, kız o sırada susar, başı önde akşamın gelmesini beklermiş. Bu merasime “Görümlük” denirmiş. Size teyzemin hikâyesini anlatacağım:"
878,"Elimde kendi işlediğim mendil, bir masanın üzerindeki sandalyede oturuyorum. Üzerimde gelinliğim, Bugün ilk günüm. Bir oda dolusu göz… Gözlerin en irisi kayınvalidemin. Gözlerinin parıltısı adedince ben de güzelim. Gözler geliyor, gözler gidiyor. Mendilim ıslak. Konuşmam yasak. Kendim işlememişim gibi mendilin iğne oyasının örneğini çıkarıyorum. Güzelim, biliyorum. Kayınvalidem bu yüzden odada var. Aşağı köyde bir kızın görümlüğünde kayınvalidesi odaya hiç girmemiş, duymuştum. Kız çirkin, ben güzel. Kızı hayal ediyorum. Benim düğününe gitmem yasaktı. Kaçırılmamdan korkardı hep babam. Kız çirkin, ben güzel. Kayınvalidem odada. Yaşım on altı. Bu sessizlik niye?"
879,"Kenara çekiliyor gözler. Bir sahnenin perdesi açılır gibi. Ortasında yeni bir çift göz doğuyor. Bana doğru yaklaşarak büyüyor, büyüyor, kolumda O’nun sıcaklığı… Ben, bayıldım. Açtım ve gün bitmiş. Ayıldığımda eskisi kadar büyük değildi o bir çift göz. Gözlerim gözlerinde. Bu odada başka göz yok. "
880,***
881,"Sar mendili sar, sar, sar. Çöz mendili çöz, çöz, çöz. Elim kokuyor mu acaba? Sarımsak, kıyma, soğan, kara lahana… Başımı kaldırdım. Kayınvalidem odada. Halayla sarma sardık da sabah. Halanın gözlerinin pırıltısı adedince sarmalarım da güzel. Gözler gözlerin üzerinde. Gözler camdan içeri taşıyor. Bugün ikinci günüm. Sar mendili sar, sar, sar. Çöz mendili çöz, çöz, çöz. Ne vardı ki bayılacak? Uğultuyla dolu oda. Bir tek ben yokum. Gözlerim gözlerini arıyor. Mendilim buruşuk. Dün gece ne güzeldi… Göze göz… “Mendili kapa ağzına kız, gelin gülmez”. Dudaklarımın ardında bir dizi kahkaha. Gülmedim ki! Ama bu gözler de hiç eksilmiyor!"
882," O bugün gelmedi. Kayınvalidem hâlâ odada. Kahkahalar karnımın gurultusuyla aynı şarkıyı söylüyor. Birinin bıraktığı yerden diğeri başlıyor. Sarma kalmış mıdır? Tabaklar geliyor, tabaklar gidiyor. Eller ellerin üzerinde. Süpürge ekmekler. Uğultular azalıyor. Sanırım hava karardı. Camdaki yıldızlar da birer birer sönüyor. “İnebilirsin artık” dediler bana. Önce sandalyeden, sonra masadan indim. O yok. Kayınvalidem yok. Sarma yok. Gelinliğimi çıkardım. Mendil sandıkta. Ben gelinim artık. Görümlüğüm bitti."
883,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
884,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
885,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
886,Konuk Yazar: GökçeGörsel: Fateh Moudarres 
887," “Siyasi İslam, cini lambadan çıkarmıştır.” Ziba Mir-Hosseini "
888,"Geçtiğimiz aylarda bir Sosyoloji doktora öğrencisinin “Türkiye’de Feminist Hareket” başlıklı anket çalışmasına rastlantı sonucu katılmıştım. Bir çırpıda cevaplayıp geçtiğim bu anketten bir ay kadar sonra anketin sahibi B. bana ulaştı ve benimle daha detaylı bir mülakat gerçekleştirmek istediğini söyledi. Doğrusu “öylesine” doldurduğum ufak bir anketin geniş çaplı bir mülakata dönüşmesi beni heyecanlandırmıştı. Öte yandan daha önce hiç bu türden bir mülakata katılmamıştım, bunun da ötesinde kendimi feminist olarak tanımlamakla birlikte bu alanda konuşabilecek yetkinlikte görmüyordum. Ama görüşmenin büyük oranda kişisel deneyimlere dayalı olacağını tahmin ettiğimden aklımdaki soru işaretlerini bir kenara koyup B. ile görüşmeyi kabul ettim. Yaklaşık 1 saat süren bu görüşmede B.’nin soruları sayesinde konuştukça açıldım ve benim de daha önce fark etmediğim pek çok şeyi düşünme olanağı yakalayarak epey mutlu oldum. "
889,"B.’nin sorularından biri yaklaşık olarak şu minvaldeydi: “Türkiye’de feministler arasında bir kutuplaşma olduğunu düşünüyor musun?” Bu soru üzerine çok düşünmeden, içimden geçen ilk şeyi doğrudan söyledim. O da şuydu: “Bu soruyu 10 sene önce sorsaydın cevabım evet olurdu ama şu an, özellikle son 3-4 senedir böyle düşünmüyorum.” Mülakattan sonra düşündükçe de bu görüşüm değişmedi. Fakat cevabıma dair kafa yordukça beni bu duyguya sevk eden olayların neler olduğunu fark ettim ve bu farkındalık beni başka bir noktaya taşıdı."
890,"Feminizmle –veya daha “yumuşak” bir ifadeyle şimdilik kadın hareketi diyelim buna- tanışmam üniversite yıllarına dayanıyor. Bu tanışma ilginçtir ki laik bir perspektiften değil, dini bir bakıştan oldu. Elime büyük oranda tesadüfen geçen, “İslam’da kadının yeri”ne “başka” açılardan bakan birkaç kitap okudum. Bu noktada kendimi yavaş yavaş kadın hareketinin içinde hissetmeye başlamıştım. Fakat kadın hareketi söz konusu olduğunda karşıma çıkan insanlar gayet seküler, gündelik pratikleri ve “dertleri” benimkinden çok farklı, fazlasıyla radikal tavırlı ve mutlaka renkli saçlı, ayrıca piercingliydiler. Çevremde böyle insanlar yok muydu? Evet, elbette vardı. En azından bu sıfatları bünyesinde birer birer barındıran pek çok insan tanıyordum. Ama yaşam pratikleri benden fazlasıyla farklı bir kadın hareketi grubuna dahil olup “Yalnız sen başını örtüyorsun, kendini metalaştırıyorsun. Bu feminizme aykırı. Sen nasıl feministsin?” sorgulamalarına maruz kalmaya cesaretim yoktu. Dahası bu sorulara verecek cevabım da tam anlamıyla mevcut sayılmazdı.  "
891,"Yüksek lisansa başladığım ilk dönem “Roman ve Kadın” temalı bir ders beni feminizme dair teorik okumalar yapmaya itti. Okudukça zihnim genişliyor, kadınların görünür ya da görünmez ne çok baskıya maruz kaldığını bir kez daha fark ediyordum. İlgimi en çok Black Feminism çekmişti. Bana feminizmin sadece beyazlara ait olmadığını, beyazların başlattığı bu kadın hareketinin siyahların dertlerine çare olmadığını göstermesi bakımından çok etkileyiciydi. Tıpkı başörtülü Müslüman bir kadın olarak benim dertlerime çare olmayan Türkiye’deki “Kemalist feminist” hareketi gibi yani. Bu dersin final ödevi olarak biraz da tesadüfen seçtiğim Cihan Aktaş’ın öykülerindeki kadınlar bana yepyeni bir alan açtı. Nasıl yani benim gibi Müslüman kadınların dertlerinden bahseden öyküler, romanlar yazılabiliyor, bunun üzerine teorik tartışmalar da mı yürütülüyordu? "
892,"Tüm bunlar olup biterken ben düşünsel olarak zenginleşsem de hâlen daha kadın hareketinde aktif rol alacak gücü ve cesareti kendimde bulamıyordum. Reçel Blog’un yaklaşık olarak bu dönemlerde açıldığını (sanırım 1 sene kadar öncesiydi) hatırlıyorum. Blogdaki yazıların bana güç verdiğini ve “Evet yahu yalnız değilmişim. Benimle benzer dertlere sahip, benzer şeyler üzerine düşünen kadınlar da varmış.” dediğimi. "
893,"Fakat benim için esas kırılma Kadınlar Camilerde hareketinin aktifleşmeye başladığı dönem oldu. Camilerdeki kadın bölümleri üzerine uzun yıllardır öyle çok düşünüyor, dertleniyor, birileriyle kavga ediyor, kendi çapımda söyleniyordum ki bu somut ve belki de “basit” (insanlık için küçük ama biz Müslüman kadınlar için hayati) mesele üzerine başkalarının da kafa yorduğunu görmek beni çok heyecanlandırdı. Her zaman yeni bir ortama (özellikle feminizmle alakalı) girmek konusunda tereddüt eden biri olarak Kadınlar Camilerde’nin bir iftarına katılmak bana şaşırtıcı derecede çok iyi geldi. Bu süreç Havle Derneği ile ve hatta ilk konferansına ufak bir sunumla katkıda bulunmamla devam etti. "
894,"Geçtiğimiz ay Nebiye Arı’nın Müslüman Feministler belgeselini çevrimiçi olarak da olsa izleme fırsatı yakaladım. Belgeselin güzelliği bir yana, gösterimden sonraki soru cevap kısmı benim için çok besleyici oldu. Öncelikle şunu söylemem gerekir ki belgeselin izleyicileri arasında erkeklerin ve seküler feministlerin oranı azımsanmayacak kadar çoktu. Seküler feministler belgesel vesilesiyle Müslüman feministleri daha iyi anladıklarını ifade ettiler ve kafalarında her zaman dolaşan o “Müslümanlık ile feminizm çelişmiyor mu? Başınızı örtmeniz kadının metalaştırılmasına teşvik etmiyor mu?” cinsinden sorularını sordular. (Bu soruların tamamen Müslüman feministleri anlama çabasından kaynaklandığına şüphem yok.) O an fark ettim ki hep konuşmaktan, sorguya çekilmekten korktuğum seküler feministler “benim alanıma” girip beni sorgulamak için değil anlamak için bana soru soruyorlar. "
895,"İşte şimdi B.’ye verdiğim cevabın nedenini anlayabiliyorum. Ataerkil, faşizan iktidar politikaları cumhurbaşkanının kızının bile İstanbul Sözleşmesi’ni onayladığını söylemesine sebep oldu. Seküler ve Müslüman feministler ataerkil otoriteye karşı birbirlerini dışlayan değil, anlamaya çalışan yeni bir topluluk oluşturmaya başladılar. Bunda Twitter gibi alanlarda yaratılan çeşitli ilişki ağlarına dayalı yeni kamusal alanın etkisi yadsınamayacağı gibi “terörist”, “vatan haini”, “imansız” gibi sıfatların neredeyse tüm kadınları hedef alması da etkili elbette. Yani bu hikâyede feminizmlerin çeşitlenmesi feministlerin bölünmesini değil tam tersine daha da birlik olmasını sağladı. Öyleyse yaşasın kızkardeşlik. "
896,
897,
898,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
899,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
900,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
901,Yazar: Sibel’ceGörsel: Chidi Kwubiri
902,"Gerdeğe, mor bir bedenle girdiniz mi hiç? Ben de girmedim ama giren birini de unutmadım hiç! 15 yaşındaydı hikayesine dahil olduğumda, yaralarını sarmaya kendimi adadığımda. "
903,"Okumaya olan merakı hiç bitmeyen ancak “iki eşli” babası tarafından ‘orospu’ olur endişesiyle okula gönderilmeyen, koyun güden, ahır temizleyen, iki anne arasında mekik dokuyan, ama ikisine de yaranamayan, baba sözünden çıkmaya cesaret bile edemeyen, on iki kardeşli bir ailenin karanlığında, gözlerini aydınlığa diken küçük bir çocuk.  Hiçbir bayramda yeni kıyafet giymenin hazzını yaşamamış, köle gibi çalıştırılmaktan başı okşanmamış binlerce kadından yalnızca biri…"
904,"Onüçüncü yaşının bir akşamında söylenmiş ona satıldığı. Kendisinden  on yaş büyük birine, babası tarafından para karşılığında verildiğini duyduğunda başlamış ağlamaya. Günlerce de devam etmiş göz pınarları ıslanmaya ama kimsenin görmemiş gözleri bu hüznü. Zaten adamı, nişanlı kaldığı süre zarfında görmeyi de reddetmiş. Öyle ki onu almaya geldikleri gün babaevinden çıkmamak için çok direnmiş; babası onu sopayla döverek gönderene dek…  “İlçeden köye kadar ağladım, ama morluklardan değil.” demişti bana konuşmamızın bir yerinde. Üzerinde gelinlikten çok kefene benzeyen bir elbiseyle inmiş köy yerine. Titreyerek soyunduğu odada görmüş vücudundaki morlukları. Gece, istemediği bir adamın ona dokunması kadar karanlıkmış ve ışığa olan inancını oracıkta rafa kaldırmış. Çünkü kız çocuklarının gökkuşağını, babaları boyar. Onun da babası siyahın her tonuna boyamış onun kaderini, araya mor koymayı da ihmal etmeden. "
905,"Kayınvalidem demişti bir keresinde, kocaman su bidonunu taşıyamayınca eşime: “Döv bunu, kadını terbiye etmenin yolu dayaktan geçer.” Daha kendimi taşıyamıyorken dünyanın yükünü taşıyacağımı anlamıştım o gün. Zaten babam da beni verirken “Kadın kısmını dövmeden adam edemezsin” demişti kocama! "
906,"Çocuk gelin, ilk geceden hamile kalmadığı için düşmüş köyün diline. Kocasının kardeşi olmadığı için çok doğurmak zorundaymış, zaten kaynanası da onu bu yüzden küçük almış. Neyse ki hamile kalmış ama buna çok da sevinememiş çünkü bebeği erkek değilmiş. İlk bebeği “kız” olmuş. Tabi bu kızın ileride onun için savaşan ve onun için yaşayan biri olacağını bilmeden. 15 yaşında, daha kendisi çocukken; çocuğu olmuş. Sonra iki kızı daha olmuş, kocası kız doğurduğu için başka kadın bakmaya başlamışken Allah, erkek evlat bahşetmiş ona. Mükafatını aldığı için sevinmiş. O gün o köy evinde gülüşmeler, tebrikler, iyi temenniler…"
907,"Erkek çocuktan sonra şehre taşınmışlar ama her sene gebe kalmak ve kocasından dayak yemek rutinleri dışında dikkatini çeken büyük kızı olmuş. Yedi yaşındaki kızının okul dönüşü, annesini döven babasına bağırması ve ondan daha cesur olması şaşırtmış onu. Daha birinci sınıftaki bir kız çocuğunun annesine bu kadar sahip çıkması alışkın olduğu bir şey değilmiş. Sonraki yıllarda herkese: “Ben ona değil, o bana annelik yaptı.” diyecek kadar da gurur duymuş kızıyla. Çünkü kızı, babasının prensesi değil, annesinin savaşçısı olmayı tercih etmiş. Annesini ve kardeşlerini ‘baba’ denilen şiddet çemberinden kurtarmayı koymuş kafasına, öyle ki dayak yediği halde boyun eğmemiş babasına.  Bir erkeğe karşı gardını alan kadınlar bir süre sonra tüm erkeklere karşı gardını alır, bunu savaşanlar iyi bilirler. Bu yüzden hiç evlenmemiş."
908,"Yemeğin tuzu, çamaşırın izi gibi saçma sebeplerden dayak yemeye devam etmiş çocuk gelin, öyle ki şikayet etmekten bile vazgeçmiş. Çünkü bu, onun değiştirebileceği bir şey değilmiş, böyle gelmiş böyle de gidecekmiş. Şiddet döngüsünün çarkları arasında ezilen çocuklar ve bir kadın… Bir gün değişebilir miydi? Kim bilir? "
909,"Yine bir gün kocası dövmeye kalkarken kadını, kızı polisi aramış. Malum, Doğu’da insanlar devletten korkarlar. Kürt olmanın dezavatajını çokça yaşadıkları ve sanırım işkencede ölümü çok tanıdıklarından olsa gerek, polis korkutur onları. Baba korkmuş polisten, yalvarmış kızına. O günden sonra da eli kalkmamış bir daha ne karısına ne de çocuklarına. Kızı  annesini okuma yazma kurslarına göndermiş, sonra da kadın derneklerine ve şiddetin her türlüsünü reddedeceği platformlara. Her kadının çok güçlü olduğunu kızıyla keşfetmiş kadın. “Gelinlikle çıktığın bu evden kefeninle dönebilirsin.” diyen babasına karşı kendi kızlarına; mutsuz olduğun ve aşağılandığın bir yerde asla durma, burası her halükarda senin evin!” diyecek kadar farkında olan bir kadın var artık. Bunu nerden mi biliyorum;  15 yaşındaki o çocuk gelin, benim annem çünkü. "
910,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
911,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
912,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
913,Konuk Yazar: DaffodilGörsel: Boutros Al Maari
914,"Bu cümleyle başlamak istedim, zira üniversite döneminden bu yana kız arkadaşlarımın, annelerinin ve tabi ki aile ve sosyal çevremin en fazla kullandığı kelime “bulmak” oldu. Ne bulunmalıydı peki? Bulunması gereken, eş olabilecek, aile kurulabilecek, şartları uygun (yaş, eğitim, gelir, yaşam tarzı, yaş) bir erkek. Erkeklere bulunmayı yükleyen toplumsal kabul, kadını da bulacak özne haline getirdi. Tabi arama ve bulma süreci, evlilikle sonuçlanan bir durum değil. Bulma başarısını gösteren kadınların diğer başarısız (!) olan kadınlara karşı kazandığı güç ve statü, sonrasında bulduğunu koruma refleksiyle devam ediyor. Sonu gelmeyen, kadını önce aramaya, sonra bulmaya, en sonda da elinde tutmaya sürükleyen bu döngüde, kadının toplumsal yaşamda özne olabilmesi için hangi politika çok etkin olabilir? Zaten kadının sürekli bir erkeğe eklemlenmek, sonrasında da bu eki korumak için her sorumluluğu ve görevi üstlenmesi, kadınların yaşadığı eşitsizliklerin kaynağını oluşturmuyor mu?"
915,"Aile kurmanın ne zaman “birisini bulmaya” dönüştüğünü değerlendirmek için toplumdaki kadın ve erkek kimliklerinin aile ve toplumdaki değişimini izlemek gerekir. Ancak, edebiyat, sinema, gazete arşivleri bu konuda dönüşümden ziyade “arama” faaliyetinin araçlarının değiştiğini anlamamız için yeterli bir veri sunuyor. Kına, nişan, düğün, bayram gibi zamanların “evlenilecek kişi” bulunması açısından önemli toplu faaliyetler iken, zamanla bunlara bireysel faaliyetlere aracılık eden sosyal medya ekleniyor. Niyetim bu alanları kötülemek değil, dikkatimi çeken nokta sürekli bir “bulma” niyeti ve amacında olunması. Diyelim ki, bu hâkim görüşe saygı duyuyorsunuz, “bulanlar” ve “bulmayı hedef edinenler” için asla yeterli değil bu tavır. Sizin de mutlaka ve mutlaka bu yarışın içinde olmanız bekleniyor. Eğer “arama ve bulma” faaliyetinde yer almıyorsanız, bunun gerekçeleri de hazır: "
916,1. Büyük olasılıkla bir erkek tarafından terk edildiniz ve hala yasını tutuyorsunuz (Zira aksi mümkün değil).
917,"2. Görüştüğünüz birisi var, herkesten gizliyorsunuz."
918,"3. Aslında “arama” faaliyetinde ve “bulma” çabasındasınız, ancak başarısız olduğunuz için, yani “bulamadığınız” için bu başarısızlığını örtebilmek için “aramıyormuş” gibi yapıyorsunuz."
919,"Bu üçü dışında, böyle bir arayışta olmadığınız, arayarak değil de her şeyin nasiple ilgili olduğuna inandığınız ve bulunmayan kişiye adaklar adamadığınız ve “bulunmayan” merkezinde bir mutsuzluk inşa etmediğiniz kesinlikle akıllara gelmiyor."
920,"Sizin eksiğinizi “bulamamak” olarak nitelendirenlere “İhtiyacımız olanın başka birisini bulmaktan önce kendi arayışımıza başlayıp kendimizi bulmak” duasıyla karşılık vermek ise, en huzurlu cevabı oluşturuyor. "
921,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
922,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
923,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
924,Konuk Yazar:Z.Görsel:Wadah Mehdi
925,"Derya,Eşinin arkasından kameraya çekingen bir halde el sallayan güzel kız…Bana uzattığın eli ilk o an sezdim biliyor musun?Üzerinde durmadım ama, affet."
926,"Sonra çıktın geldin. Görüşme salonunda çarşafının altından çakmak çakmak gözlerin bana bakıyordu. Merak dolu bakışlar… Şaşırdım, bu soğukta onca yolu tek başına nasıl gelebildin diye. Burada olma sebebin eşindi evet, fakat bununla sınırlı kalmayacağını ikimiz de biliyorduk."
927,"Biraz bekledin. Ben odamı havalandırdım.Göçmensin; iletişimde sorun yaşar mıyız, diye biraz endişelendim."
928,"Seni aldım karşı koltuğuma. Ne kadar gençtin, ne kadar güzeldin."
929,"-Nasılsınız?+İyiyim hocam çok şükür, siz nasılsınız?-Ben de iyiyim… Sizi tanımak ve eşinizin sürecini bir de sizden dinlemek isterim."
930,
931,"Bir iki dakika, hatırlamadığım birkaç cümle… Çaresiz bir gülümseme ve başlayan gözyaşların."
932,"Çok gençtin, daha 16 yaşında çocukken gördüğün bir adamla evlendirildin. Eşinin kumar sorunundan haberin dahi yoktu. Türkiye’de, hiç bilmediğin bir şehirde yaşamaya başladın. İki evlat sahibi oldun. Bu ülkede yakınım diyeceğin bir Allah’ın kulu bile yoktu. Babanı 11, anneni ise 8 sene önce görmüştün. "
933,"İran’da yedinci sınıfa dek okudun, İngilizce öğrendin. Türkçe’yi kolay bir şekilde öğrenmende İngilizce bilmenin etkili olduğunu söyledin. Dil öğrenmeyi seviyorsun."
934,+Anlatabiliyorum değil mi hocam? İyi mi Türkçe’m?-Gayet iyi…
935,"Eşin çalışmıyor, sen günlük temizlik işlerine gidiyorsun. Kazancın ile evi geçindiriyorsun. Büyük çocuğun ilkokul ikinci sınıfta, uzaktan eğitim için bu ay internet bağlatabildin fakat faturanı daha ödeyemedin."
936,"+Süt yardımı alıyorum, bebeğim iki günde bir kutu sütü bitiriyor. Yardım kartım vardı, bezi o kartla alabiliyordum ama kartı iptal ettiler."
937,"+Kayınbabam beni, yalnızlığımı anlardı. 2 ay önce vefat etti. Vefatı sonrasında bir kez gidebildim evine, kendimi boşlukta hissettim."
938,Evliliğinde fiziksel ve psikolojik şiddet vardı. Boşanmayı da düşündün. Boşansan soy ismi farklılığından dolayı çocuklarını İran’a götürememekten korktun. Gitsen annen baban da sahip çıkacak mıydı? Bilemedin…
939,"Bekarken böyle bir evliliği sürdüreceğin aklına gelmezdi, şaşırıyorsun kendine. Seviyorsun, onun mücadelesine destek olmak istiyorsun. Sonra ellerini gösteriyorsun bana, son gittiğin evde temizlik yaparken yaralanmış ellerini. 200 TL almışsın, faturayı ödesen gıda alacak paran kalmıyor.“Yalnızım” dedin…  “Kimseye anlatamıyorum” yargılıyorlar dedin. Kimseye açamadığın kalbini bana açtın. Onca yolu çıktın geldin."
940,"+Eşim gitme dedi, yardım falan etmezler. Ben gelmek istedim, konuşmak istedim. Psikolojik olarak desteğe ihtiyacım var. Yaşama yetemiyorum. Yine de şükür…"
941,"Benimle yaşıttın Derya. Bir gün önce evi süpürürken yoruldum deyip başka bir iş yapmamıştım. Sen koca evleri temizlemeye gittin, bir de geciktiğin için eşinden hakaret duydun."
942,"Benimle yaşıttın Derya… Kıytırık bir tişörte 200 TL vermişken, sen o parayla aile geçindirdin."
943,Benimle yaşıttın Derya. Eşim öperek uğurlarken sen evinden tartışarak çıktın.
944,Benimle yaşıttın Derya. Çok gençtin.
945,Dünyadaki nice güzelliği sen hak etmiştin.
946,Sana diyemedim. Dolup taşan gözlerimi senden sakladım. Telefon numaranı verirken heyecandan titreyen sesin karşısında elimi kolumu nereye koyacağımı bilemedim. Sana sarılmak istedim.
947,-Bir sonraki randevu için arkadaşlarımız sizi arayacak.
948,Sana buradan sesleniyorum.
949,Nefesim tükenene dek senin kız kardeşin olacağım.
950,"Ocağında pişireceğin sıcak bir çorba için, test kitabında çocuğunla çözeceğin sorular için, çeşmenden akacak suyun için, tarayacağın saçların için elimden geleni yapacağım."
951,Uzattın o eli tutup iyi ki geldin diyeceğim.
952,"Varlığını, kadınlığını, anneliğini ayrı ayrı taçlandıracağım."
953,Sana güzel haberler vereceğim Derya.
954,Andım olsun.
955,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
956,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
957,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
958,Konuk Yazar: ZeynepGörsel: Oroubah Dieb
959,"İki gündür bir dersimin dönem ödevi için Doğduğun Ev Kaderindir’i birinci bölümünden itibaren izliyorum. Dizinin bir bölümünün ortalama 2,5 saat sürmesi ve Türk televizyon mecrasına geçince gerçek bir yaşam hikâyesinin melodra-rabesk, didaktik bir temsiline dönüşmesi dışında bir sıkıntı yok. Türkiye’nin kadim meselesi olan gelenekle modernlik arasına sıkışmışlık (!) -burada müstezhi bir gülücük farz edin- dizide “Cumhuriyet kadını” ve “gündelikçi kadın” ayrımıyla iki anne kahramanın çatışması üzerinden yeniden hayat buluyor. Çatışmanın mekânıysa “besleme” olarak bir anneden bir diğerine verilen Zeynep’in bedeni. Ya da şöyle söyleyeyim iki ev arasında sıkışıp kalan Zeynep’in kendine ait bir ev arayışının “Senin evin benim” diyen Mehdi’yle geçici olarak vücut bulması. (İkinci sezonda bu “ev” artık Zeynep’in “kendi”liğini keşfetmesiyle Mehdi’de vücut bulmuş hâlinden sıyrılıp, Zeynep’in bedenine, yitik geçmişine, arzularına ait bir “ben” olacak). Burada diziyi uzun uzun anlatmayacağım, hem spoiler vermemek hem de dizideki eril şiddetin didaktik temsiline odaklanıp bir seyirci olarak izlerken karnıma inen yumrukları, boğazıma düğümlenen acıyı yeterince çözümleyememe korkusundan sadece Zeynep ve Mehdi’nin aşkının bedenimde yarattığı duygulara ve zihnimdeki tetiklenmelere değineceğim -buradan sonra gülücük yok-. "
960,***
961,"Aşk nedir? İlk görüşte nasıl âşık olunur? O zıt kutuplar hep birbirini mi çeker? Bir kadın şiddete maruz kaldığında yapmaması gerekenleri nasıl bilir? Neden bazı kadınlar hep birilerine iyi gelmek ister? Gerçekten de anneyle olan çatışmamızı, babayla yarım kalan hesaplaşmalarımızı tamamlamak için mi bir adama istemsizce çekiliriz? İçine düştüğümüz ilişkilerde nedir bu “tanıdık” olan? Aşk bu “tanıdık”lıklarla hareket eden zihnin âşina olduğuna çekildiği bir duygulanım mıdır yalnızca? Bedensel çekim, ten uyumu, babaya benzerlik, anlaşabiliyor olmak geçmişten gelen “tanıdıkların” yarattığı bir yanılsama mıdır? Sevdiği erkeği öğrenilmiş karılık kocalık kodlarıyla deneyimleyen muhafazakâr özne için günah sevap sınırında zina denen aşk yapmak ne anlama gelir? Çok soru sordum farkındayım. Burada ilişki psikologlarından rol çalmaya niyetim yok. Kendi meseleme de bir cevap aramıyorum. Sadece yaşadığımı anlatılabilir kılarak özgürleşeceğime inanıyorum. (Zeynep gibi her bölüm sonu psikoloğuma başımdan geçenleri değerlendirir gibi yazmaya başladım, farkındayım. Diziden bahsetmeyeceğim daha fazla da dedim, ama hakikat sonrası anlatılar zamanındayız, anlatıcıya güvenilmez(!) -burada o baştaki gülücük yeniden peydâ olabilir-). Asıl konuya bir türlü gelememek de belki de yaşanan şiddetin boyutunu gösteriyor, kim bilebilir? -gülücük kayboldu-."
962,***
963,"İlk ilişkim değildi, belki -ben öyle desem de- son da olmayacak. Sevdim ayrıldım, sevdim aldandım, sevdim öfkelendim, sevdim kayboldum, sevdim günaha girdim, sevdim aldattım, sevdim evlendim, sevdim boşandım ve daha bir sürü sevdim’ler… Üzerinden zaman geçince ya da tam da içindeyken arkasına sığındığımız birçok sevdim’lik hâlleri. Her biri “tanıdık”. Öyle veya böyle bir şekilde “tanıdık”. Her şeyi çocukluğa hapsedip oradaki yoksunluklar ve orada gördüğümüz sevgi hâllerine göre şekillenen aşk hayatımız gibi bir anlatının arkasına saklanmayacağım burada. Zaten bu yazıyı yazan ister istemez “yaptıklarım yüzünden başıma bunlar geldi” diyen bir dini bakışla hâlâ kendine sarıyor makarayı. Çok uğraştım aksi olsun diye, ama olmadı henüz. Bilişsel terapiler, EMDR’lar kanıma işlemiş “suçluluk” duygusunu söküp alamıyor. Terapi de bir sabır işi. Kolay değil bir sürü kutu içinde anıcıklar. Kaldır, kondur, işle, duyarsızlaştır, bilinçlen, doğru işle yoluna devam et. Hristiyanlıktaki günah çıkarma ritüellerine özeniyorum bazen. (Hoş bizde de adını zikretmeyeceğim bir tarikatta “tövbe alma” diye bir uygulama var. Anlatıyorsun, anlatıyorsun, tövbe ediyorsun ve sonra hooop hayata dönüş.). Böyle de olmadı. Bir çocuğum var. Ben intihar ettim. Ama ölmedim."
964,***
965,"“Seni böyle hatırlamak istemiyorum” dedim ona. Aylar sonra bir telefonla aradığımda. “Seni o son hâlimiz gibi hatırlamak istemiyorum”, “İyi değilim ben, iyi olmak istiyorum”, “Seni affediyorum”. Gözümde tutamadığım yaşlar, kalbimdeki sancı ve ben konuşmaya çalışıyordum. “Seviyorum” diyordum, sevgi böyle bir şey miydi yoksa? Ben sevgi dedikçe psikoloğum kaygı duygusundan bahsediyordu. Hâlâ anlamış değilim bu duyguyu. Ben neye kaygılanıyordum? Boşandığım zamanlardı sanıyorum. Zaman geçsin diye bazen Kelimelik diye bir oyuna sarmıştım. İyi oynuyordum. Yenilince konuşmak istiyordu rakibim. Ne hikmetse genelde erkekti. Bense konuşmayı da oyuna çevirmiştim. Yaralarım vardı evliliğimden kalan. İktidarsız bir erkeğin iktidar oyunlarına uzun süre maruz kalmıştım. Chat odalarında da iktidarlarını konuşuyordu erkeklikler. Bense gülerek eğleniyordum. Bazen bir kadın oluyordum, bazen erkek. Yalnız bir ya da iki seferdi, biri konuşmayı çok ileri getirdi. Benim oyun zannederek yazdığım şeyler adamın erkekliğinde gerçek oldu. O an utandım. Karşımda erkekliğini sanal ortamlarda rahatlatmaya çalışan bir adamın kelimelerime yapışan menisi vardı. Uzun süre bir daha oyuna girmedim. Bunu da kimseye anlatmadım. Tâ ki gerçekten sevdiğim, bağlandığım biri ayağımı çakmakla yakana kadar. "
966,"Geçmişimi sorguluyordu benim. Ona hiç de yabancı olmadığını düşündüğüm geçmişimi. Sevgilimdi, sevdiğimdi, abimdi, dostumdu, babamdı. Bir kere evlenmiş olsam da kocamdan daha kocaydı bana. Evlenmeyecektik. Zaman ne gösterir bilinmezdi ama ikimizin de evliliğe mesafesi vardı. Belki içten içe istiyorduk ama istemez gözüküyorduk. Göğsüne yattığımda ya da dizine, huzurumdu benim. Sol gözüme vurdu önce. Telefonumu kırdı. Sonra gözlüğümü. Sonra bilgisayarımı kullanılamaz hâle getirdi. Dizlerime vurduğu her darbede 80 sonrası hapishane edebiyatında bir sorgu sahnesindeydi zihnim, sorgulanıyordum. Her tereddütlü cevabımda baldır kemiğime geliyordu tekmeler. Kolumu morartıyordu. Göğsümü sıkıyordu. Bense bağırmıyordum. Direnmiyordum. İçeride çocuğum vardı. Ağlayamıyordum bile. Bu dayağı hak etmiş olabilecek daha fazla ne yapmış olabilirim diye zihnimi zorluyordum. O ayağımı yakıyordu. Bense zina etmektense elini sabaha kadar mumda yakan o mübarek zâtın kıssasını hatırlıyordum: “Cehennem bundan daha sıcak”.  "
967,"Kelimelik’e sıra geldiğinde kendimi yerde buldum. “Son duanı et” diyordu bana. İçeride oğlum vardı. Yerde bedenim. Ben kendime balkonun tavanından bakıyordum. Boğazımı sıkarken gözlerimi kapadım. Yüzüme gelen tükürükle uyandım. Ellerini boğazımdan çekmişti. “Çocuğuna dua et” diyordu. “Çocuğuna dua et”. Bense ona bakıyordum. Kafama aldığım darbelerle sorduğu sorulara cevaplar arıyordum. Bana önemsiz gelenler onun için önemliydi. Benim sevgilimdi, sevdiğimdi, abimdi, dostumdu, babamdı benim. Su toplayan ayağıma değil, onun kırılan kalbine üzülüyordum ben. Aynaya baktığımda omuzlarımdan bileklerime kadar uzanıyordu mor, sarı, yeşil bir dövme. “Sana olan saygımı yeniden kazanmak istiyorsan dediklerimi yapmalısın” dedi bana. “Ama zaman ne gösterir bilinmez”. “Tarkan’ın filminde bir mağma var. Oraya girer misin benimle?” “Girerim” dedim tüm kalbimle. Bedenim, mor, sarı, yeşil. Dudağım şiş, gözüm buğulu. Bir can simidiydi benim için uzattığı teklif. “Doktorayı bırakacaksın” dedi önce. “Herkes seni o…. biliyor. Sen insanlara mesafe koyamıyorsun”. “Yayıncılığı da bırakacaksın”. “Evinde ya da burada, kapanacaksın eve. Kitaplarını vereceksin. 40 gün çile çekeceksin. Hayvani gıda tüketmeyeceksin. Tüm paranı alacağım. Bunca sürede yaptığım her şeyin bedeli olarak. Az parayla geçineceksin, ihtiyacın olduğunda ben vereceğim” -aldı da bir kısmını-. “1 yıl dolduğunda, eğer iyi biri olursan yurtdışına gidip evleneceğiz. Kabul ediyor musun bunu?” “Ediyorum”. "
968,***
969,"Çocuğumu uyuttum. O da bir köşede yatmıştı. Mutfağa girdim önce. Dolaptaki ilaçlara baktım. En çok İbucold vardı. 10-15 tanesini tek tek suyla birlikte içtim. Bir not yazdım. Sonra iki rekat namaz kıldım. Çocuğumun yanına uzandım. Birden uyandı. “Sen ne yapıyorsun?” dedi. “Benim düşeceğim durumu düşünebiliyor musun? Kadını dövdü, parasını aldı ve kadın intihar etti” “Gelmeyeceğim” dedim. “Bırak beni”. “Bir kez güven bana” dedi. Kaldırdı. Kusturdu beni. Sabaha kadar başımda bekledi. Birlikte olduk yeniden, birlikte uyuduk. Ağladım, ağladı, konuştuk, uyutmadı. Sonra morluklarıma krem sürdü. Evden çıkmıyordum ben pek. O da ziyarete geliyordu. Her şey bitti sanmıştım. Hayır, başlangıçtı. Sorgulamalar devam etti. Psikolojik ve fizyolojik şiddet de. Beni terk ettiğinde yakınlarıma anlatabilmiştim. Yaşadıklarım hiç de melodra-besk değildi. Şiddet döngüsü dediler. Destek al dediler. Destek verdiler. Sağ olsun herkes. Yalnız değildim ama eksiktim. "
970,"Mehdi Zeynep’i kaçırırken karnıma karnıma iniyordu yumruklar. Zeynep kendini suçlarken de. Zeynep Mehdi’yi hapisten çıkarmaya çalışırken, ya da tam polisler onu tutukladığında başını kaportaya yatırdıklarında son kez Zeynep’e baktığında Mehdi’nin gözlerinden sevdiğim bana bakıyordu. Zeynep diyordu, “Ben ona iyi gelmedim, benim yüzümden böyle oldu. İçinden bunu ben çıkardım”. Mehdi’yi tüm mahalle seviyordu. Mehdi ustasıydı âlemin, mahallenin ağır abisiydi, düşenin dostu, kimsesizlerin yardımcısıydı. Ama Zeynep’e zulmetmişti. Doğduğun Ev Kaderindir’e geldik yine. Ben intihar etmiştim dedim ya hani. Ama ölmedim."
971,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
972,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
973,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
974,Konuk Yazar: Esra Karadoğan Görsel: Where Do We Go Now?
975,"Bu sloganı ilk duyduğum günü hatırlıyorum, çok etkilenmiştim. Çünkü biz kadınlar yalnızız ve bu çoğu zaman sanıldığı gibi duygusal bir yalnızlık değil. Hayatın büyük bir kısmında bir anda yalnız bırakıldığımız durumlar oluyor ve bunların bazıları tercihlerimiz oluyor. Evlenmek istemiyoruz, yalnız bırakılıyoruz; çocuk istemiyoruz, yalnız bırakılıyoruz; çalışmak istiyoruz, yalnız bırakılıyoruz; çalışmak istemiyoruz, yalnız bırakılıyoruz. Devamlı bizi yargılayan bir parmak, ataerkinin sesiyle beraber, ne yapmamız gerektiğini anlatıyor. Buna alışkınım aslında, hepimiz alışkınız ama canımı yakan hem cinslerimden ataerkinin sesini duymak ya da kadınlar tarafından yalnız bırakılmak oluyor."
976,"Bu birlik beraberlik çağrısı da değil aslında, ama istediğim artık yanımda yamacımda cesur kadınların olması, düştüğünde birilerini tutmak ve ben düştüğümde birilerinin beni tutması. Bunları böyle bir ihtiyaç ve yalnızlık içinde yazdığımı biliyorum. Geçenlerde ters V şeklinde uçan kuşların fotoğrafını gördüm. Belki siz de fark etmişsinizdir çoğu kuş sürüsü ters v şeklinde uçar, izlemesi keyiflidir ama bu uçuşta çok daha fazlası var; yaradılışlarından beri sonraki nesillere aktardıkları önemli bir bilgi. Sürünün en önünde uçan kuş rüzgârın hızını keser ki arkadaki kuşlar uyum içinde, daha rahat ve tek başına gidebileceğinden çok daha uzağa ulaşabilsin. Haliyle bir süre sonra en öndeki kuş yorulur ve o arkalara doğru giderken, onun yerini başka bir kuş doldurur. Yorulan kuş başka bir kuşun kanadının altına saklanır ve dinlenerek uçmaya devam eder. Olağanüstü bir görüntüdür bu. Özellikle anlamını bildikten sonra. İşte ben, artık bu kuşlar gibi olmamızı diliyorum, bunu hayal ediyor ve istiyorum. “Asla yalnız yürümeyeceksin” de benim için bu uçuşun söze dökülmüş hali."
977,"Bazen bu durum gökyüzünde beraber süzülmek kadar zor da olmayabilir, daha basit, daha yalın.  Gündelik hayatta alınan kararlara saygı olabilir, biri başını örtmek istiyor olabilir ya da tam tersi, biri yeni bir işe başlamak istiyor olabilir ya da başka biri olduğu gibi her şeyi bırakmak düşüncesindedir. Burada önemli olan, bir kadının hür iradesiyle aldığı kararların sürekli sınanması, teste tabii tutulması ve asla hür iradesiyle aldığına inanılmaması. İnsanlar her zaman birbirine destek olmak zorunda değildir ama bu gibi durumlarda en azından başka bir kadının parmak sallamasına maruz kalmayalım istiyorum."
978,"Ben bu yazının taslağını hazırladığım sırada burada yazdıklarım kişisel bir mevzuydu ve canımı yakıyordu. Sonra bir anda ifşalar ortaya çıktı. Üst üste. Kalemine güvendiğimiz insanların maskesi düştü, sadece kelime oyunu yapan bir insan müsveddesi olduğunu gördük bazılarının. Asla yalnız yürümeyeceksin sesleri yükselirken başka şeyler de duyduk. Bu durum kişisel olmaktan çıktı, bir anda nasıl yalnız bırakıldığı hatırladım, “ya öyle dememişse”, ”sen yanlış anlamışsındır”, “o öyle şeyler yapmaz”, “elinde kanıt var mı?” ve daha niceleri. Çok şey öğrendim, nasıl daha dik durabileceğimi, nasıl daha korkusuz olabileceğimi gördüm. Bu süreç tüm kadınları yıprattı ama çok öğretici de oldu. "
979,"Aslında, karşılaştıklarımız çok farklı olabilir; bazen birine karşı dik bir duruş sergilemek kadar basit bir davranış da olabilir. Kadınlar tarafından yarı yolda bırakabiliriz, bir tacizciye ya da bir sapığa karşı kadın dayanışması içinde olacağımızı umut ederken bir anda yalnız kalabiliriz. Güvendiğimiz dağlara kar yağabilir ya da bunu yapan kadınların türlü sebepleri de olabilir. Her şey ve hepsi olabilir. Örnekler çoğaltılabilir, bizi destekler sandıklarımız bizi yargılayabilir. Hem de bunu yaparken canımızı da acıtabilir. Ama kadınlara ihtiyacımız var, birbirimize. Ama cesur kadınlara. Bir klişe olacak ama cesur insanlar korkmayan insanlar değildir, neden korktuklarını bilen, anlayan ve buna karşı duran insanlardır. İşte bizim, buna ihtiyacımız var. Korkuyoruz ama neden? Yalnız bırakıldığımız için olabilir mi? Ya da kim bizi korkutuyor, o bahsettiğim dik duruştan bizi alıkoyan nedir? Bunları sorgularsak eğer bizi korkutacak o şeylerin karşısında durmamız gereken şeyler olduğunu bir kez daha derinden ve daha gerçekçi bir şekilde idrak edebiliriz. O zamana kadar hep beraber tekrar edelim: Korkabilirsin, korkabiliriz ama asla yalnız yürümeyeceksin."
980,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
981,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
982,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
983,Konuk Yazar: Sertaç Sehlikoğlu Görsel: Kirill Sharkovski 
984,İnsanlığın Aşağısındaki Erkeklik
985,"Kadın cinayetleri Türkiye’de akıl almaz bir boyuta ulaştı. Dr. Aylin Sözer’in haberini, hepimiz hâlâ yüreğimiz elimizde takip ediyoruz. Dr. Sözer’i okurken, beraberinde evladı tarafından öldürülen Vesile Sönmez’i, eşi tarafından katledilen Selda Taş’ı da okuduk. Dr. Sözer’i okurken, Türkiye’de akademisyen olmanın zorluklarını hatırladık. O 15-20 yıllık çetrefilli eğitimi nasıl zorluklarla tamamlamamış olabileceğini düşündük. Bir yandan da, üniversitede öğretim üyesi olmanın da aslında hiçbirimizi erkek şiddetinden kurtaramayacağını iliklerimize kadar hatırladık. Erkek şiddeti, tüm kalkanları inşa etsek de bizi bulabilir, ve kendini aklamak için her tür senaryoyu, ispatlama gereği bile duymadan, ortaya atabilir idi. Şiddet çok ani, çok keyfî, çok rastgele olabilirdi ve kimse bizi kurtaramazdı. Kadir Şeker hadisesinde bunu daha iyi anlamıştık. Kendimizi savunmaya kalkmamız da bizi yine mahkûm edebilirdi. Çilem Doğan, Nevin Yıldırım, ve niceleri, bize bunu da öğretti. Biz kadınlar, çok su götürür bir bahane ile öldürülebileceğimizin farkında olarak ve bu farkındalığın getirdiği korku-öfke gelgitleri arasında okuyoruz haberleri. "
986,"Peki erkekler nasıl okuyor? Biz, bu haberleri, erkeklik ile canilik arasındaki çizginin farkında olarak okuyoruz. Erkekler bu ilişkiyi bizim kadar net görebiliyor mu? Eril şiddetin sıradanlığını ne kadar fark edebiliyorlar? Eril şiddet haberlerini ‘istisnai’ sandıkça, bir caninin serbest kalmasının garantörü de oluyoruz. O an istisna bir an değil, şiddete eğilimi olmayan bir insanın aniden gözünün dönüp aklını kaybetmesinin haberini okumuyorsunuz. Arzularının ve varlığının üstün olduğuna inandırılmış bir erkekliğin, bu dengeyi kurma ve koruma adına cinayeti kendine hak görmesinin haberini okuyorsunuz. Aksi zanna kapılmalar, bir caninin sözde ‘iyi hal’ talebine kapı aralıyor. Tekrar be tekrar… Takip ettiğimiz en akıl almaz, en canice cinayet, darp, ve tecavüz davalarında sanığın iyi halden ceza indirimi almaması norm dışı olmaya başladı artık. Yani sorum aslında şu: Erkekler, bu kısır döngünün neresinde duruyor?"
987,"Türkiye’de erkeklik, insanlığın gerisinde kalmıştır. Ve erkekliğin geldiği boyut o kadar akıl almaz bir dönemece girmiştir ki, konuya dair sessiz kalan her erkeği yetersiz, akılsız, vurdumduymaz kılmaktadır. Erkeklik, Türkiye’de de başka bağlamlarda da imtiyazlarla bezeli bir varlık şekli. Bu noktada diğer bağlamlardaki erkekliklerden çok da farklı değil gibi görünebilir. Fakat imtiyazlar silsilesini daha yakından anlamak, mercek altına yatırmak, bir yandan erkeklik-merkezli cinayetleri, bir yandan da erkekliklerin nasıl insanlığın gerisinde kalır hale geldiğini anlamak için ehemmiyet arz ediyor. İmtiyazların inşa ve devamlılıklarına mikro ve makro düzeyde binlerce örnek verilebilir. Erkek arzularının üstünlüğü, hizmet eden değil edilen olarak erkekliğin kurgulanması, erkeğin her daim sözünün dinlenmesinin ve egosunun muhafaza edilmesinin gerektiği inanç ve alışkanlıkları, aslında mikro düzeyde gibi görünen çok sorunlu bir benlik inşasının yolunu açıyor. Buradan hareketle her sözü kesildiğinde, her hizmet görmediğinde, her reddedildiğinde gözü kararırcasına öfkelenen, öfkelenmeyi kendine hak gören bireyler ortaya çıkıyor. Evet, altını çizmek istediğim iki meseleden biri bu: erkekliğini önceleyen birey, insanlıkta geri kalmıştır. "
988,"Biz, bu ve benzer noktaları kadınların eleştirileri üzerinden dinlemeye alıştığımız için belki de, konunun ciddiyetini bir türlü fark edemiyoruz. Aslında kadınlar, şiddet gibi müstacel meselelere seslerini çıkardıklarında da sadece şiddete dur deme çabasında değiller. Yahut görece daha az acil olan mesela ev içi islerin eşit dağılımını talep ettiklerinde de salt yardım talebinde değiller. Tüm bu talepler, politik kavgalar, hatta hazırlanan raporlar, aslında erkekliğin karşısında insanlık çağrısı içeriyor. İnsanî olan, şiddet göstermemektir. İnsanî olan, hane içinde birisi çalışırken uzanıp yatmamaktır, yatamamaktır. İnsanî olan, hizmet beklememektir. Bunun tersinin mümkün olduğunu bize düşündürten erkeklik kültürü bir yandan da bir dizi gayr-i insanî tavır ve davranışı normalleştirme, gayr-i insani bireyler yetiştirmektedir. "
989,"Benim için bir diğer enteresan nokta da, dindarlaşma ve dindar yaşam kaygısının merkeze en yoğun olarak taşındığı sosyo-politik dönemlerde bile, erkekliğin bir türlü dini eleştiri konusu haline gelemiyor olmasıdır. Öyle ki, dindar birey ve kurumlar erkeklik kültürü kaynaklı her tür sosyal probleme gafletâne bir şekilde yine kadın merkezli yaklaşmakta ve çözmeye çalışmaktalar. "
990,
991,Kulluğun Aşağısındaki Erkeklik
992,"Neden erkek şiddetini dinin ve dindarlığın temin edebileceği ahlaki prensipler ve eleştiriler çerçevesinden düşünemiyor veya konuşamıyoruz? Neden dindar kurum ve medya organlarında erkek şiddeti hâlâ bir şekilde kadın problemi gibi algılanıp konuşuluyor? Söyleyebildiklerimiz neden “Aslında bunlar İslam’a ters…”ten, “Gerçek İslam yaşansa bunlar olmazdı.” dan öteye gidemiyor? Dindar erkek tevazusundan, mahviyetin ehemmiyetinden, hizmet eden koca olmaktan konuşulmuyor? Tüm bu konuşulabilecek [fakat bahis mevzuu edilmeyen] meseleleri uç uca koyduğumuzda, karşımıza çıkan manevi dimağ darlığı aslında bize şunu düşündürmeli: Türkiye’de erkeklik, dindarlık gibi mahviyet odaklı bir maneviyat şeklini hükümranlığı altına almış olabilir mi? Erkeklik, kulluk ve kulluk prensipleri üzerinde tahakküm kurmuş olabilir mi? Böyle ise, erkekliğin aslında zayıf ahlak inşa etmesinin de ötesinde, ahlaki ve nefis muhasebesini de zayıflattığını, hatta imkânsız hale getirdiğini söyleyebiliriz. Eğer asıl acil mesele erkekliğin geldiği nokta ve erkeklik kültürünün caniler üretebilecek hale gelmiş olması ise, bu aciliyeti bir türlü masaya yatıramıyor olmamızın sebepleri tahminimizden çok daha ciddi ve akut olmalı. Bir nefis muhasebesi olarak, erkekliğin kulluğu gölgede bıraktığı gerçeğini düşünmeye ihtiyacı var erkeklerin. "
993,"Tüm diğer manevi sistemler gibi İslam da kendi ahlakî kontrol mekanizmasına sahip. Fakat, mesele erkekliğe gelince esasında prensipte varolan ahlakî kontrol mekanizmasının bir şekilde işletilmediğini gözlemliyoruz. Erkekliğin manevi eleştirisi her ne kadar dini prensipler dahilinde mümkün de olsa, toplumsal reflekslerimize ve dini düşünme alışkanlıklarımıza son derece ters."
994,"Erkeklik kültürüne dair yöneltilebilecek dini eleştiri, prensipler düzeyinde mümkün ve hatta elzem. İmanî diriliş çağrılarında “Hanımlarınızı dövmeyin” gibi sığ ve yetersiz vaazlar yerine, mesela Hz. Peygamber’in hayatından örneklerle nefis terbiyesi fetvaları verilebilirdi. Bir erkeğin karısına, kız arkadaşına yahut sokakta tanımadığı bir kadına şiddet uygulamayı kendisine hak gördüğü anlara dönülmeli idi. Suyumuzun, çay-kahvemizin (biz talep bile etmeden) doldurulmasını, yemeğimizin pişirilip servis edilmesini beklediğimiz her an, nasıl da tenperverliğe gömüldüğümüz anlatılabilirdi. Bunca tenperverliğin nasıl firavun-vâri bir ruh halini perçinlediği ve kullukta erkekleri nasıl geride bıraktığından bahsedilebilir idi. Hatta, manevi donanıma sahip olma çabasındaki bir erkeğin, nefsini terbiye etmek adına erkeklik imtiyazlarına savaş açmış olması gerekirdi. Bu konuda aktif tavır alması ve hatta eli kalem tutuyorsa yazıp çizmesi icap ederdi. "
995,"Böyle tek bir örnek göremiyoruz. Eğer, erkeklik, prensipte mümkün olan bir manevi eleştiriyi imkânsız kılacak kadar güçlü ise, o halde sorulabilecek bir diğer sual de sudur: Erkeklik kulluğu tahakkümü altına mı almıştır? Sanki erkeklik, kendisine sunulmuş konforlarla o kadar sarıp sarmalanmış, o denli derin bir sarhoşluğa sürüklenmiş ki, başını kaldırıp kendini içine çeken konforlar kuyusunu sorgulayabilme irade ve bilinci pratikte imkansız hale geldi. "
996,
997,
998,
999,
1000,"Dr. Sertaç Sehlikoğlu, University College London ve Cambridge Üniversitelerinde sosyal antropoloji alanında öğretim üyesidir. Ortadoğu, arzu, öznelik ve mahremiyet konularında iki kitabı ve onlarca makalesi bulunmaktadır. https://www.ucl.ac.uk/bartlett/igp/dr-sertac-sehlikoglu"
1001,
1002,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1003,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1004,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1005,Konuk Yazar: Sibel’ce 
1006,"Annem, beni medreseye zorla gönderdiğinde ilkokul dördüncü sınıftaydımhenüz. Zorla diyorum çünkü “din” denilen olgunun hurafelerden ibaret olduğu kanısına varmıştım daha o yaşlarda. Çevremde ve ailemde kadar çok kullanılmıştı ki “günah,” “yasak,” “haram” sözcükleri… Ben de bana her şeyi yasaklayan bir dine mensup olup o dinin gereklerini yerine getirmek istemiyordum hiç! Üstelik o yaşlarda attığım kahkahanın bile günah sayıldığını, kahkaha atanların yalnızca kötü kadınlar olduğunu, Tanrı’nın da kötü kadınları cehenneme attığını öyle çok anlatmışlardı ki ben Tanrı denilen yaratıcıdan uzak durmayı yeğlemiş, onun erkek olduğunu tasavvur etmiştim. Çünkü Tanrı, kahkaha atan erkeklere kızmıyor ve bunun için sadece kadınları cezalandırıyordu. İşin kötü tarafı bize şiddet uygulayan, erkek evlatlarına gelince her şeyi reva gören; kız çocuklarına gelince her şeyi yasaklayan babama benziyordu Tanrı. Annesinin yaşadığı her türlü şiddete tanık olan ve aynı şiddeti kendi de yaşayan bir çocuk olarak hoşlanmıyordum erkeklerden. Eğer Tanrı erkekse onu da sevmeyecektim…"
1007,"Babamdan nefret ediyordum ancak annemi sevdiğim de pek söylenemezdi. Çünkü onun zayıf, kendini savunamayan, her şeyi sorgulamadan kabul eden hali beni güçlü olmaya itiyordu ama ben güçlü olmak değil mutlu olmak istiyordum (Çocuktum ve biz çocuklara anne-babaların kutsal olduğu, Tanrı’dan sonra onlara itaat edilmesi gerektiği anlatılırdı hep. Eğer “of” dersek bize yine cehennem yolu görünecekti. Belki de bu yüzden babasının tacizine ya da tecavüzüne uğrayan binlerce kız çocuğu sesini çıkaramadı; kutsalını kirletmemek için. Baba kutsaldı, tecavüz de etse ona “Of!” denilmesi cehennem ateşi demekti. Öyle bir cehennem ki her iki dünyada da yanmak bezmielest’te kadının payına düşmüştü)."
1008,"Annem… Her zaman Tanrı’ya sığındı çektiği acılar karşısında. Tanrı’nınmerhametli olduğunu, kötüleri cezalandırdığını, herkese daima adil davrandığını, tek mutluluğun ona biat etmekle mümkün olacağını söyleyen anneme, başta inanmak istedim tabii… Zaman geçtikçe Tanrı’yla kötülerin işbirliği ettiğini düşünmeye başladım sonra… Çünkü yediğimiz dayaklarbitmiyor, Tanrı da kılını kıpırdatmıyordu. Evet… Ağlamama rağmen beni medreseye gönderdi annem. Medresede ablalar ve bir de saygıda kusur etmedikleri, karşısında eğilip büküldükleri, çok koktukları biri vardı: Osman Hoca. Elif-ba derslerini ablalar veriyordu, ancak cuma günleri vaaz saatinde Osman Hoca konuşuyordu. Vaaz sırasında güruhtan çıt çıkmıyordu çünkü hoca, konuşan biri olursa kız ya da çocuk olduğuna bakmaksızın dövüyordu. Ben de ondan çok korkuyordum, çünkü bir de ondan dayak yemek istemiyordum. "
1009,"Osman Hoca bir cuma vaazında kadınlardan bahsetti bize ki içimizde erkek yoktu. Konuşmasında örtünmeyen ve çalışan tüm kadınların cehennemlik olduğunu söyledikten sonra bize bir görev verdi: Eğer sokakta açık bir kadın görürsek uyarmamız gerektiğini ifade etti. Onlara cehennemde yanacaklarını söyleyin diye de ihtar etti. Korkudan konuşamamıştım ama kanım donmuştu. Çünkü ben örtünmeyi düşünmüyordum ve açık giyinen kadınları da rahatsız edecek tabiata sahip değildim, dahası Tanrı ben değildim. Bulduğu her kitabı deli gibi okuyan ben, hiçbir kitapta böyle bir yobazlığa rastlamamıştım. Vaaz çıkışı, çocuk aklımla yol boyunca düşündüm. Tanrı -eğer varsa- kesinlikle medeni olmalıydı ve cehennem denilen korku odalarını da derhal kaldırmalıydı çünkü kadınlar yakacak bu kadar bahane arayan bir yaratıcıya güvenim azalıyordu. Eve döndüğümde anneme anlattım olanları, beni cahil insanların yanına göndermemesi gerektiğini söyledim. Ama annem, hocaya hak verdi. Hoca ne diyorsa doğrudur” dedi. Beni tekrar göndermeye zorladı, gittim. Birkaç gün sonra annem; medreseden erken çıkmamı, ona temizliğe yardım etmem için erken dönmem gerektiğini söyledi. Medreseye gittim, dersimi aldıktan sonra dış kapının yan taraflarındaki raflardan ayakkabılarımı aldım, tam giyecekken Osman Hoca içeri girdi. Nereye gittiğimi sordu. “Dersim bitti hocam eve gidiyorum” dememle yanağımda kocaman bir ateş o yaz sıcağında… Bir tokat da ondan yedim. Zaten evlenince kocamdan da yiyecektim. Biraz idmanlı olmak acımı azaltabilir diye düşündüm o gün alışabilmek için. Ancak bana kalkan eller çoğaldıkça Tanrı düşüncesi azalıyordu. Yol boyunca ağladım ki, yol uzundu."
1010,"Yine annem… Gitmemeye kararlı olduğumu görünce vazgeçti zorlamaktan.Bu defa da mahalleden Kur’an bilen bir kadının yanına gönderdi beni. Onun Tanrı inancının sağlamlığıyla benim Tanrı inancımın zayıflığı kıyasıya yarışmaya başladı ilerleyen yıllarda. Her yaz kavga ettim onunla çünkü okuduğum kitapların beni yoldan çıkardığını ve Kur’an öğrenmem gerektiğini söyleyip durdu. Annem cennete gitmek istiyordu, babam cehennemden korkuyordu. Sanırım tek ortak noktaları buydu. Bu ortak amaç doğrultusunda ikisi de üstüne düşeni yapıyordu ama en çok annem… Çünkü annem gittiği Yasin günlerinin birinde; Veda Hutbesi’ni örnek göstererek erkeklerin eşlerini dövebileceğini, kadının da erkeğine itaat etmesi gerektiğini öğrenmişti. Zaten babam da buna dayanarak biz kadınları döverek terbiye ediyordu ancak o hutbeyi bugüne taşıyarak kadınları baskı altına almak için bunu itaat mekanizması olarak kullanan Arap zihniyetini sorgulamak kimsenin aklına gelmiyordu."
1011,"Yeri, göğü, alemleri, kısacası her şeyi kusursuz yaratan, her şeye muktedir olan bir Tanrı vardı. Ve bu Tanrı ne hikmetse kadınların, erkekler tarafından ezilmesine müsaade ediyordu. İtaat eden erkekleri cennetinde “memeleri henüz çıkmış” hurilerle ödüllendirirken kadınlara sadece akan ırmakları vadediyordu. Yani Tanrı inancı, nereden tutsam elimde kalıyordu. Benden sonra kız kardeşlerimin de aynı dini eğitimi alması için baskı yapıldı. Onlar da Kur’an öğrenmek ve örtünmek için şiddete maruz kaldı. Cemaatlerin çoğalmasıyla beraber giydiğimiz her şey için dayak yedik babamdan. Beş kız kardeştik ve beşimiz de orospuyduk onun gözünde. Üstelik en tehlikelisi, en ahlaksızı, en dinsizi, en dik kafalısı ve onları yoldan çıkaranı da bendim. 24 yaşıma kadar dövdü beni bu yüzden, o her dövdüğünde kaçma planları yaptım ben. Ama gidersem kız kardeşlerimi eve hapseder, onları okuldan alır ve anneme gün yüzü göstermez diye vazgeçtim hep. Sonraki dövmelerinde savaşmaya karar verdim. Dolayısıyla liseye kadar babamdan da Tanrı’dan da nefret ettim çünkü babam bizi dövmeye devam ediyor ancak Tanrı bizi kurtarmıyordu. Böylece acının Tanrısı büyüdü içimde ve ben dayak yiyen kul olmaktan vazgeçip içimdeki öfkeyi, nefreti patlatıp lavlar içinde bıraktım bana el kaldıranları. Öyle ki o patlamaya sebep olanlar bile kalkamadılar altından enkazın. Ama ben hafifledim. O günden sonra düşündüğüm şey şu oldu: Tanrı erkeklerin yanında ama kadınların içindedir."
1012,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1013,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1014,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1015,      Konuk Yazar: Şeyma Gümüş Görsel:  Giorgio de Chirico 
1016,
1017,Vücudumun bir erkek vücuduna kıyasla gördüğü eşitsiz muameleyi kime şikâyet edeyim? Hangi ‘yetkin ulusal yasamalar’ fiziksel ve manevi kişiliğime yapılan şu veya bu saygısızlık karşısında bana yardım edebilir ve ‘hukuksal kişiliğim’ tam olarak neye tekabül eder?
1018,
1019,"Irigaray’ın ara ara zihnimi kurcalayan bu sorusu günlerdir peşimi bırakmıyor. Sosyal medyada Hasan Ali Toptaş’ın ifşa edilmesiyle başlayan ve pek çok kadının edebiyat ve yayın camiasından başka erkeklerin de isimlerini listeye eklemesiyle devam eden olaylar üşüştürdü bu soruyu zihnime. Günlerdir süren uykusuzluk ve yorgunluğa, Toptaş’ın “özür” metnini okuduktan sonra, somut bir biçimde hissettiğim mide bulantısına eşlik ediyor bu soru: “Kime şikâyet edelim?” Maalesef kadınların “olağan” deneyimlerinden sayılan tacizi, sıklıkla maruz kaldıkları cinsel saldırıyı kime anlatalım? Bunu anlattığımızda kim, hangi yasa bize yardım ede(bili)r? Ne yazık ki bu soruların basit cevapları yok. Anlatmanın, dile dökmenin de kolay bir yolu yok."
1020,"Edebiyattaki cinsel şiddet anlatılarının, hangi eserde tacizin ve tecavüzün nasıl temsil edildiği sorusunun peşindeyim bir süredir. Sosyal medyadaki ifşalar, ben tam da Halide Edib’in Seviye Talip romanındaki tecavüz sahnesini anlamlandırmaya çalışırken geldi. Bilekleri şiddetle kavranmış bir Seviye ve sonrası üç nokta… Seviye’nin maruz kaldığı şiddet bir suskunluk anı, bir boşluk olarak var romanda. Okuduğum pek çok diğer eserde de cinsel şiddet (sözlü tacizden tecavüze kadar geniş bir spektrumdan bahsediyorum) bir sessizlik üzerinden temsil edilmiş. Üstü örtülü, varla yok arası, susmakla aşikâr kılmak arasında gidip gelen anlatılar. Kurgusal düzlemde dahi cinsel şiddeti açığa vurmak bu kadar zorken; insan yaşadığı, bedeninde duyduğu şiddeti nasıl anlatsın? Ve kime anlatsın?"
1021,"Tacizi anlatmak kadar, anlattığını kimin dinlediği de önemli. Vücudumuzun maruz kaldığı şiddeti, sınırlarımızın ihlal edilişini ortaya döktüğümüzde bizi kim dinleyecek? Bugüne kadar birçok kadını yüzüstü bırakmış yasalar, şiddeti örtbas eden ve konuşmaktansa görmezden gelmeyi tercih eden ataerkil toplum veya şiddetin bir gün geri döneceğini, faili aynı olmasa bile benzer iktidar mekanizmaları içerisinde, bir başkasının eliyle mutlaka geri döneceğini öğreten “eril faillik” mi bize yardım edecek? İfşa, yani açığa vurmak, ortaya dökmek tam da bu yüzden cinsel şiddete karşı meşru ve işe yarar bir mücadele yöntemi. Her ne kadar anlatması zor olan bir yarayı kamusal alana taşımayı, belki de hiç tanımadığın insanların insafına bırakmayı gerektirse de aynı şeyleri yaşamış kadınların seslerini birleştirmeye ve bu sesi iktidar mekanizmalarının çatlaklarından sızdırarak duymak-görmek isteyenlere ulaştırmaya olanak sağlıyor ifşa. Kapalı kapılara, kesilmemiş cezalara, “senin sözüne karşılık benim sözüm” düsturuna güvenen tacizcilerin uykularını kaçırmaya yarıyor. Çünkü aslında mağdur konuştuğunda onu dinleyecek, onun beyanını esas alacak birileri var. “Asla yalnız yürümeyeceksin” diye cesaret veren, birbirine yurt olan kadınlar var. Fısıltıyla kimlerden ve nerelerden uzak durmamız, kendimizi nasıl korumamız gerektiğini birbirimize anlattığımız günlerden açık yüreklilikle hakkımızı aradığımız, şiddetin adını koyduğumuz ve failini işaret ettiğimiz günlere geldik. Biliyoruz ki anlatmadıkça şiddet bize ve başkalarına musallat olmaya devam edecek. Bu yüzden, “Vücudumun bir erkek vücuduna kıyasla gördüğü eşitsiz muameleyi kime şikâyet edeyim” sorusuna iyi bir cevap bulunana kadar, kadınlar tacizcileri kamusal alanda ifşa edecek. Bizler de seslerini duyup onlara inanmaya, yalnız olmadıklarını hatırlatmaya devam edeceğiz."
1022,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1023,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1024,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1025,Konuk Yazar: E. Merve Korkmaz     Görsel: Viggo Johansen 
1026,
1027,"Yıllar evvel Londra’da dil okulundan bir arkadaşım National Portrait Gallery [Ulusal Portre Galerisi]’ne gitmeyi teklif etmişti. Portre Galerisi? Sanatla pek bir ilgim yok, hele bilgim hiç yok. Şehri genelde yalnız gezdiğim için teklifi reddedesim de yok. Fakat sosyoloji lisans programından yeni mezun olduğum için  derinlemesine olmasa da Avrupa’daki toplumsal yapı hakkında biraz bilgim vardır; bu portreler de döneminin toplumsal hayatına dair bir şeyler barındırıyor olmalı diyerek gidiyorum. Grafiker arkadaşın elinde eskiz defteri, benim elimde not defteri… "
1028,"Portreler arasında ilerledikçe tahmin ettiğimden daha çok şey “görüyorum”. Yüzyıllara göre değişen renkler, hatlar, kıyafetler, ifadeler ve portreleri tamamlayan pek çok imgeler, temsiller… Bende karşılık bulan anlamlarla sayfalar notlarla doluyor. Ulusal Portre Galerisi tarihî şahsiyetlerin portrelerinin sergilendiği bir sanat galerisi. Dolayısıyla aşina olacağım bir şeylerle karşılaşmayı beklemiyorum. Bu yüzden aldığım notlar benim için sürpriz… Ama yine de bu işi çok ilerletmiyorum ve sonradan pişman olacağım bir karar alarak, sürekli arkadaşların dilinde olan Tate Modern’e gitmiyorum. Tate Modern ise sanat tarihinde önemli kabul edilen çağdaş sanat eserlerinin sergilendiği bir galeri… Çağdaş sanat benim kulağıma zaten pek hoş gelmezdi. Bir de bunun üzerine gezdiğim başka bir müzenin çağdaş sanat sergisinde bir sanatçının kendi kan damlacıklarından oluşturduğu büstünü —yani sanatçı kendi büstünü yaparken materyal olarak yine kendini kullanıyor— görünce, bu kadarına da yeter demiştim herhalde."
1029,"Sonrasında sanatla tekrar sosyal bilimler vesilesiyle karşılaştım. Bir yüksek lisans dersimde klasik resimle ideolojileri konuşuyor, bir diğerinde popüler sanattan, Banksy’den bahsediyorduk. Protest bir sokak sanatçısı olan Banksy popüler sanat, sanat piyasası, aktivizm üçgeninde sanatın toplumsal açıdan ilgi çekici yönleri üzerine düşünebilmeme sebep olmuştu. Mesela kimliğini saklayan bu sanatçının en son “eylemlerinden” birisi, bir müzayedede satışı gerçekleşen tablosunun aynı anda kendi kendini imha etmesiydi. Sanattan hala “anlamıyordum” ama topluma bakan yönü hakkında çeşitli bağlantılar kurulabileceğini öğrenmek benim için yeniydi. Artık çocukça bir heyecanla sanata dair şeylerle ilgilenmeye başlamıştım. Sanatla olan ilişkimin tamamını, tüm karşılaşmalarımı tek tek anlatmayacağım ama burada bahsettiğim yabancılaşma ve yakınlaşma anlarının aslında neyle ilgili olabileceğini fark etmeme vesile olacak bir şeyler gördüm."
1030,"TRT–2 kanalında geleneksel sanatları yeni/modern bir şekilde yorumlayıp uygulayan sanatçılara yer veren Muasır isimli bir program var. Program sanatçının hangi sanat dalında eser verdiği, sanatını geleneksel ve/ya modern sanat içerisinde nerede ve nasıl konumlandırdığı gibi bölümlerden önce programa sanatçıların kendi hikâyelerini anlatmaları ile başlanıyor. Kısaca çocukluktan, aileden, yetiştikleri çevreden ve tüm bunların sanatçı olmakla ya da şimdi eser verdikleri sanat dallarıyla ilişkisini, etkilerini, izlerini anlatıyorlar. Hepsinin o kadar farkı hikâyesi var ki… Onları dinlerken, evet, ben de şimdi yaşıyor olduğum “sanattan anlamayış”a dair   çocukluğumda bir şeyler buldum. "
1031,"Küçüklüğümde resim yapmanın benim için önemli bir yeri vardı. Vasat geçen öğrenciliğimde bir tek resim dersinde kendimi özgüvenli hissettiğimi hatırlıyorum. Ailede mektepli olan olmasa da genel olarak resim/çizim yeteneği olanlar var, o yüzden kendimde de olduğunu düşünüyordum. Hatta bir vesileyle resmimi görmüş olan bir Güzel Sanatlar hocası tarafından heyecanla takdir edildiğimi öğrenmiştim. O halde ben bu işi yapardım, çok yüreklenmiştim. Çok sevdiğim, o yaşlarda muhtemelen rol model olarak kabul ettiğim, teyzemin Güzel Sanatlar Fakültesi yetenek sınavlarına hazırlandığı dönemde ve sonrasında fakülteyi kazanamayıp yüksek okulda devam eden eğitim hayatında yaptığı tüm çizimlere, karakalemlere hayranlıkla bakıyorum. Ben de resimle ilgili bir bölüm okuyacağım! Bu hayalimi teyzemle paylaştığımda kısa ve net bir cevap veriyor: Hayır olmaz! Senin ailene uygun değil…  Uygun olmayanın ne olduğunu hemen kavrıyorum, mesela nü resim çizmek de bu eğitimin bir parçası olacak… Zamanı tam hatırlamıyorum, bu konuşma 9–10 yaşlarımdayken geçtiyse, birkaç sene sonra örtünmüştüm. Ama evet, aileme “uygun” bir hayat sürdürmek konusunda bir tereddütüm yoktu ve büyüklerimin sözünü her zaman dinlediğim gibi, o zaman da teyzemi dinliyorum. Uygunluk meselesini, sanatın çeşitlerini/imkânlarını hiç sorgulamıyorum ve resim/sanat defterini kapatıyorum. Böylelikle, o zamandan itibaren geriye sevdiğim bir tek kitap okumak kalıyordu."
1032,"Elbette bunları, böyle böyle olmasaydı belki bir sanatçı olabilirdim demek için anlatmadım. Nihayetinde gerçekten bir yeteneğimin olup olmadığı meçhul. Şu anki hâlimden, yaptıklarımdan memnunum. Sanatı sanat sosyolojisi çerçevesinde incelemek, bu yazıya konu olan şeylerden örnek vermek gerekirse; sanatçı olabilmeyi etkileyen toplumsal koşulları ya da, benimki gibi, küçük hikâye ile toplumun büyük büyük yapıları arasında olan bitenleri anlamaya çalışmak benim için mutluluk sebebi… Doktorayı bitirebilirsem, tıpkı hobi olarak resim yapmak gibi, hobi olarak sanat sosyolojisi çalışmak isterim. "
1033,"Gündelik hayatımıza geri dönecek olursak, şimdi size soruyorum, özellikle örtülü kadınların “yapıp yapmaması gerekenleri” ne belirliyor dersiniz? Zihinlere dindarlık ile sanat arasına uçurum koyan nedir? Teyze ve yeğen arasında böyle bir diyaloğun geçtiği 90’lı yılların sonlarıyla 2020 arasında çok şey değişti. Fakat sorular ve cevaplarda değişmeyen bir şeyler var. Son yıllarda başörtülü sporcuları görünce yine çok sevdiğim basketbol oynamayı örtününce bıraktığımı hatırlamıştım. Sizce belli kıyafet kurallarını gerektiren sporları örtülüler de yapabilirler mi? Peki ya, bu soru gerçekten sorulabilir mi? Kime sorulur? Kim kendi dışındaki özneler hakkında, onlara rağmen konuşur, fikir beyan eder, onlar da buna göre mi karar verir? Kararlarımız “onları” ya da “bizleri” (örtülülere dahil olmadan ya da olarak) bağlamalı mı? "
1034,"Reçel’de bu meseleyle ilgili sıkıntılarını dile getiren özellikle müzisyen kadınların yazılarını hatırlıyorum. Eminim çeşitli alanlarda benzer sorunları yaşayan pek çok kadın vardır. Peki “içeriden” ya da “dışarıdan” sürekli yorumlanan tercihlerimizin, hayat tarzımızın ne kadarı bize ait? Benim bu sorulara belirli cevaplarım yok. Hem soruların anlamına hem de sormanın anlamlılığına zaten dikkat çekiyorum, o yüzden soruları kaldırıp atalım da demek istemiyorum. Nihayetinde içinde bulunduğumuz  sürekli değişim hali bu sorularla kaim. Herkesin anlamlı sorular sormasını bekleyemeyiz belki de, ama kesin cevaplardan kaçınmak hem konuşanlar hem de konuşulanlar için daha iyi olacak gibi. "
1035,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1036,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1037,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1038,Konuk Yazar: Bir Merve
1039,"Hele hele kariyer için boşandılar, daha fazla para yetmediği için boşandılar, okudular bunlar bir âlem oldular, okudukça bunlar evde kocalarıyla yarışa girdiler, aile huzuru kalmadı söylemlerinden de bıktık, vallahi, billahi usandık! Erkeklerin asli görevlerinin konuşulmadığı Cuma hutbelerinde kadınların görevlerini dinlemekten vallahi, billahi, tallahi usandık!"
1040,"Aslında uzun zamandır kız kardeşlerle ve vicdan sahibi erkek okuyucuyla paylaşmak için beklettiğim, belki demlediğim, belki henüz acıttığı için zaman verdiğim bazı sözlerim vardı. Reçel’de bir gün, yukarıdaki satırların da içerisinde bulunduğu kocasını afiyetle yiyen kadının hikâyesini okudum. Önce derin nefes alır gibi “Afiyet olsun, oh olsun. Keşkee, neredee!?” dedim, “Sonra da zamanı geldi, ”dedim kendime, “Artık yaz”."
1041,"Öncelikle, alıntıladığım kısma dair, hani biz okuyup okuyup kudurmuşuz, okuyup da kocalarımızla yarışır olmuşuz ya, ona bir şeyler söylemek istiyorum. Bir kere bir insanın istidadına, karakterine, yeteneklerine uygun alanlarda eğitim alması, kendini ve yeteneklerini keşfetmesi benim için bir “okuma” meselesi olmaktan daha yüce anlamları ihtiva ediyor. Ne gibi mi? "
1042,"Şayet inanıyorsak Yaradan’ın elinden çıktığımıza ve her birimize genetik-çevre-eğitim üçgeninde unique yani eşsiz ve biricik hayatlar lütfettiğine; o zaman şuna da inanmamız gerekiyor: Her birimiz bu evrende başka bir misyonu ve kendine ait eşsiz bir hayatı gerçekleştirmek üzere geldik. Bir insanın kendi kaderini, yaratılışındaki temel istidatlar üzerinden açımlamasını yasaklamak veya bunu lüks saymak da bence büyük küstahlık. Yani; Tanrı kime ne yetenek, ne eğilim lütfetmişse bırakınız insanlar onları keşfetsin ve o yolda yürüsünler."
1043,"Dolayısıyla biz okuyunca kudurmadık. Okumadığımızda; esas kuduranları tespit edemiyor, etsek de gücümüz yetmiyor, yetse de bastırılıyorduk. Şimdi bu devran birazcık dönünce biz “kudurmuş” olduk. Bu sadece okumakla değil dünyanın işleyişinin değişmesiyle de birazcık değişti. Hamd olsun. Yetmez ama buna da şükür."
1044,"İkincisi yarışan biz değiliz, maalesef kocalarımız… Koca yerine sevdiğinizi, nişanlınızı, sözlünüzü, babanızı, amcanızı, sınıf ya da iş arkadaşınızı, amirinizi de koyabilirsiniz. Kendisinin oturacağı kürsüde, kendisinin gireceği yolda, kendisinin bineceği arabada, kendisinin söz söyleyeceği konuda bir kadın görünce deliren kim varsa onu düşünün işte. Bunu da bi’t-tecrübe vurgulamak istedim. Evli olmayanlar üzülmesin, ben de değilim. :) "
1045,"Bizden hem asker arkadaşlarıymışız gibi “dışarıda” güçlü, adeta bir pehlivan olmamızı bekleyen hem de kendisinin yanında bir yavru kediye dönüşmemizi bekleyen onlardı. Bu işi bir erk yarışına dönüştüren, kendi varlığını bizim “zayıflığımız” üzerinden konumlandırıp güçlü hissetmeye çalışan, ona muhtaç olmamızı varlığının aslî parçası olarak gören, tüm bunlar istediği gibi olmayınca veya istediği miktarda olmayınca da kendilerini ezik hissedip gerekli gereksiz yerde hayatındaki kadına saldıranlar da onlardı."
1046,"Peki, bu erkek arkadaşların neden babalarıyla evlenmeleri gerektiğini söylüyorum ona geleyim. Bu kısımda, büyük bir genelleme yapacağım ama bunun da büyük oranda haklı olduğunu defalarca gerçekleşen müşahitliklerim sayesinde ve dar bir çerçevede olsa da çok anlamlı tecrübem üzerinden okumuş oldum. Bu yüzden genelleme yapmamın sebebi, bu erkeklerin büyük oranda anlattığım kalıplara uygun olmaları."
1047,"Muhafazakâr camia erkeklerinin çoğunluğunda ciddi bir karakter sorunu var. Bu sorun bu toprakların genel sorunu aslında. Seküleri, muhafazakârı hiç fark etmez. Ama bu yazıda, söylem ve uygulamadaki iyi yüzlülüklerine çok kez şahit olduğum için benim de içerisinde bulunduğum muhafazakâr toplumun erkeklerini kast ederek konuşacağım. Tipleri çok olgun, kerli ferli “herif”ler. Ama kadınlara bakışlarına, davranışlarına, triplerine bakarsanız karşınızda bir ergenlik çağındaki birinden beter, dürtüsel, benmerkezci, istediğinin anında olmasını isteyen çocuk, hem de kötü çocuk, tutumlu bir yetişkin bulursunuz (Çocuk doğasının yüce masumiyetini beri tutarak bu kelimeyi kullanıyorum). İşin kötüsü bu beyler dışarıda öyle ağır duruyorlar ki, herkes abi diyor, molla sanıyor. Dolayısıyla ilişkilerde yaşanan sorunlarda suçlu, toplumun o kenafir gözünden bakınca hep kadın. "
1048,"Bence bu erkeklerin tutumlarındaki ve karakterlerindeki sorunun menşei biraz da bu camianın babalarında. Babaları ve anaları çocuklarını, özellikle babaları erkek çocuklarını öyle bir bastırıyor ki, belki kimi zaman fiziksel türü de dâhil çeşitli şiddet tavırlarıyla onları ciddi anlamda pusturuyorlar. Fakat sıkıntı şurada ki bu erkekler büyüdükçe babalarının hatalarını görüp ders çıkaracaklarına, Stokholm sendromuvari bir tavırla, onları mükemmel görmeye, idealleştirmeye, onlara tapınmaya başlıyorlar. Mesela bu tiplerden biri, çocukken el yazısı kötü olduğunda babasının cetvelle parmaklarına vurduğunu anlatıyor ve o zamanları hayırla ve minnetle yâd ediyordu. “İyi ki öyle yaptı yoksa yazım böyle güzel olmayacaktı” diyordu. Üstelik bir de babasıyla arkadaş gibi olduklarını zannediyordu. Keşke yazın berbat olsaydı da, yanlışı yanlış olarak görüp tanıyabilseydin, karakter gelişimi gösterebilseydin. Babana da böyle tapınmasaydın…"
1049,"Bu erkekler babalarından gördükleri şiddeti meşru sayarlar, annelerine babalarından her zaman daha az saygı duyarlar, daha az severler. Bir kadına âşık olurlar. Duygularıyla babaları arasına sıkışırlar nedense. Hayatlarındaki yegâne otorite figürü babalarıdır çünkü. Onaylanma açlıkları yetişkin oldukça geçmez ve belki de derinleşir. Artık sadece el yazılarına değil evlenecekleri kadınlara da babalarının cetveli iner şak diye. İşte bu yüzden diyorum bu erkeklerin babalarıyla evlenmesi gerekir. Mevzu bahis ettiğim tipoloji; güya muhafazakâr, güya dindar olanlar. Hakiki inanmış herkes sözümün dışındadır. Samimi kalpleri dahil etmekten kaçınırım."
1050,"Eskiden müstakbel damat adaylarını değerlendirme kriterleri arasında sıkça annesine, kız kardeşine nasıl davrandığına bakılması gerektiği tavsiyesi yer alırdı. Bu tavsiye demode oldu artık. Ben şunu fark ettim; babasıyla ilişkisi insanî düzlemde merhamet, vicdan, saygı hiç değilse asgari sevgi özelinde ilerlerse erkekler karşı cinse daha “normal” davranıyor. Bu işin algoritmasını henüz tam olarak çözemedim fakat muhtemelen baba figürünün kadına, eşine, çocuğuna davranışı kaba saba olursa erkek çocuk bu kalıbı mutlaklaştırıp doğru olarak kabul ediyor. Aynısını uygulamaya çalışıyor. Annenin saygı gördüğü bir çevrede yetişmek ise, bir erkek çocuğunu kadına karşı daha saygılı, daha vicdanlı bir bireye dönüştürüyor."
1051,"O yüzden bir insana hayatınızda yer açmaya karar verirseniz babasına ve onunla ilişkisine bakın. Evet, kimse anne-babasını seçemiyor, “kötü” insanlar olmaları kişinin suçu olmayabilir. Ancak bir yanlışa yanlış demeyip bir de o yanlışı tebcil etmek kişinin suçu…"
1052,"-Babam ilişkimizin yürümeyeceğini düşünüyor.                                               (Bu, tarihi geçmiş damat adayının vecizesi. Not: Baba gelin adayıyla      hayatı boyunca karşılaşmamıştır bile.)"
1053,"-(Eee yani ! Sakin ol kızım) Peki, tamam, neden anlamadım ama baban öyle düşünüyor, ne yapalım. Sen ne düşünüyorsun?"
1054, -Ben de onun gibi düşünüyorum.
1055,– ???
1056,"(Beyler, bizi bırakın, babalarınızla evlenin. En olmadı, onun bulduğu kızlarla evlenin. Cetvel parmaklarınıza değil belki ama kalbinize inmeye devam ediyor. Geçmiş olsun.)"
1057,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1058,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1059,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1060,Konuk Yazar: Şuheda Ekinci 
1061,"Maimouna Guerresi İtalya’da dünyaya geldi. Guerresi kavramsal feminist çalışmalarıyla ön plana çıkan sanatçılardan biri. Eserlerinde siyahi insanlar üzerinden betimlemede bulunan Guerresi’yi buna 1991 senesinde Senegal’de tasavvufî bir camia ile bir araya gelişi iter. Batı Afrika’nın büyüleyici mistik geleneğinden oldukça etkilenen Guerresi, eserlerinde gerçeküstü ve sembolik anlatımlarla metafizik alana atıfta bulunur. Guerresi, modern denilebilecek resim tekniklerini ve tasavvuf geleneğine harmanlayarak işler ve  sadece resim sanatında değil fotoğrafçılık, video çekimleri, yerleştirme ve heykel gibi alanlarda da sanatını gösterir.    "
1062,Guerresi’nin çalışmalarında kadın temalı bir kozmos görüntüsü göze çarpar. Eserlerinde mistik tasvirleri sıkça kullanan Guerresi’nin kadın merkezli çalışmalar yapmasında ise Rabiatü’l Adeviyye’nin misyonu etkili olmuştur. Ona göre Tanrı’nın var ediciliği ve kadının üretkenliği arasında sembolik bir benzerlik vardır. Guerresi bu konuda şöyle demiştir: 
1063,"Çalışmamda, özellikle kadınsı figürler etrafında merhamete vurgu yapıyorum, çünkü Tanrı ‘‘misafirperver bir rahim gibi."
1064,Guerresi’nin “Genitilla Al Wilada” adlı resminde beyaz elbiseli bir kadın figürü vardır. “Genitilla Al Wilada” iki adı olan bir karakterdir: Eski bir pagan festivalinden sonra Genitilla ve Arapça’da ‘‘hamile kadın’’ anlamına gelen diğer Al Wilada.’’ 
1065,"Merkezinde bir kara delik olan resimde, bu kara delikten baloncuklar çıkmaktadır. Bu baloncuklar galaksileri, varlığa henüz çıkan âlemleri temsil etmektedir. Guerresi’nin, varlığın meydana gelmesi ve kadın arasında ilişki kurması İbnü’l-Arabî’nin dişiliği varlıksal alanda üstün bir mevkide görmesiyle uyumlu bir görünümdür. İbnü’l-Arabî’ye göre dişilik bütün varlıkta ontolojik bir ilkedir. Dişilik ve erillik varlıksal anlamda eşit olsalar da rol bakımından farklı mertebelere sahiptirler. Varlığı mümkün olan her şey, her edilgen ve her etkilenen eril de olsa aslında dişi mertebesindedir. İbnü’l-Arabî’ye göre dişilik ve erillik varlığın her alanına yansımıştır ve bu zıtlık aynı zamanda yine onlarda dikkat çeker. "
1066,Yukarıdaki resimde de görüldüğü gibi Guerresi’ni eserlerinde yalnızca kadınları değil erkekleri de sembolik bir tarzda kullanmıştır. Kadın ve erkek ona göre bir ve bütün olan varlığın farklı tezahürleri gibidir.
1067, Guerresi’nin “İbrahim” adlı bu eserini aynı şeyin farklı özellikleri olarak yorumlaması; fakat varlığın meydana gelişini tasvir ettiği tablonun “Genitilla Al Wilada” olması İbnü’l-Arabî’nin var oluş anlamda dişiliğe ve erilliğe yüklediği anlamlar ile benzerlik göstermesi dikkat çeker. 
1068,Guerresi’nin sanatında sembolizmin dili güçlü bir şekilde kullanılır. Görsel figürlere yoğun olarak yer verilir ve izleyiciye ezoterik bir dünyanın kapıları açılır. İnsan bedenini fizikî görünümü ve mistik öğretiler arasındaki karşılıklı ilişki güçlü bir şekilde dile getirilir. 
1069,
1070,"Guerresi, insan bedenlerinin bu şekilde kullanılmasını gotik mimarîye benzetir. Bunun sebebi O’na göre insan bedeninin kutsal boyutu sembolik gerçeklikte en yerinde figürdür. Guerresi’nin bu bedenlerde belirgin olarak kullandığı kafa kısmı ona göre yaşam unsurlarına en çok maruz kalan kısımdır. Guerresi’nin insanın fiziksel görünümünde özellikle kafa kısmını kullanması ve bunu mistik öğretiler anlamında sembolize etmesi İbnü’l-Arabî’nin bilinç ve sezgiyi kutsal bilginin kaynağı olarak görmesini hatırlatır."
1071,İnsan bedenlerine giydirilen kıyafetlerin bir ritüel haline gelmiş beyaz Sûfî kıyafeti olması Guerresi tarafından bilinçli bir şekilde tercih edilir. Guerresi insan bedenlerini kullanması vücut sanatı bağlamında değerlendirilir. İnsan bedenlerini kullanırken hem sanatçı hem de bir sanat eseri olduğunu belirten Guerresi bu konuda şöyle demiştir:
1072,"Performansımla cennet ve dünya arasında arabuluculuk yapan bir ağaç haline gelip, evrenle kozmik bir temas kurmaya çalıştım. Mitolojide Apollo’nun dokunuşundan kaçmak için bir ağaca dönüşen Daphne gibi doğayla ve efsanevi karakterlerle özdeşleştirdim. Sanatımda metamorfoz kavramını ifade etmeyi sürdürdüğümde, sadece bedenin değil, aynı zamanda mimarlık ve siyah alanların da vücudun bir parçası olduğu ‘Devlerin’ mistik bedenlerinde manevi dönüşümü temsil etmeye çalıştım. Bu aynı zamanda, şimdiki ve gelecekteki sergilerde Hindistan’da sergilediğim ‘Aydınlatma’ veya ‘Hint Kırmızı Kozmos’ dizisinin olup olmadığına dair son çalışmaların da altını çiziyor."
1073,Görüldüğü gibi Guerresi’nin sanat eserleri ilahî gizemi kozmik görüntüler ve insan bedenleri eşliğinde sembolik anlatımlarla ifade edilir. Guerresi’nin Aydınlatma III. Adlı eseri bu kozmik görüntülerin yansıtıldığı eserlerden biridir. Guerressi bu tabloda galaksileri sûfîzmin de bir sembolü haline gelmiş beyaz renkler eşliğinde sunar. Guerresi eserlerinde aklın bilebileceğinin ötesindeki anlamlara işaret eder ve bunu görsel bir şölen eşliğinde gerçekleştirir. 
1074,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1075,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1076,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1077,Konuk Yazar: Aysel 
1078,"30 yaşındayım. Evlenmek gibi bir niyetim yok, ya da evlenmemek gibi. Ama bir yol arkadaşı arıyorum, hayatımın aşkını değil. Arkadaşlık, dostluk benim için çok önemli. Ve hayatımı dost olabildiğim biriyle paylaşmayı isterim. Birlikte gelişeceğimiz, birbirimizi motive edeceğimiz bir dostluk…Üç–dört yıl önce tam da öyle bir adamla yollarımız kesişmişti. Dedim, ben onunla seyahat edebilirim, yeni şeyler öğrenebilirim. Bencil değil… beni, duygularımı, düşüncelerimi duyabilir. Tamam, dedim, evlenebilirim. Çünkü paylaşmak keyifli olurdu. "
1079,"Ama evlilik aileleri tanımak/tanıtmak, nişan, söz, çeyiz, gelinlik, düğün falan demekti içinde yaşadığım toplum için. Bunlar arasından anlamlı olanlara hakkını vererek, anlamsız gelenleri de hızlıca; irdelemeyerek yaptım. Mesela, ailesini tanımayı istedim gerçekten. Her tanıdığımla sahici ve istekle ilişki kurdum. Annesine, babasına, yeğenlerine kalbimi açtım…  Hiçbir baskı altında kalmadan, kendi rızamla…"
1080,"Ama, nişan ve sözün arasındaki farkı anlamaya kafa yormayı bile istemedim. Annesinin istediği gibi bir yüzüğüm oldu, parmağıma da bol gelen… Hızlıca, irdelemeden taktım. Yüzükleri takarken üzerimde ne mi vardı? Beş yıl önce falan aldığım, nadiren giydiğim bir etek…  Öyle farklı isimler konarak çıkılan alışverişlerde de bulunmadım. Kim kime ne hediye almış hiçbir fikrim yok. Çiçek var mıydı hatırlamıyorum, ama çikolata yediğimden eminim. Onun da kutusu, tülü hakkında bir bilgiye yer yok hafızamda. Düğüne gelince… Sevdiklerimizi en kolay nereye davet edebiliriz ve nikah nasıl ilan edilir diye düşündük; buna odaklandık. Sandalyeleri falan tüllü olmayan bir yer ve nikahı ayarladık…  "
1081,"Benim gelinlik hayalim hiç olmamıştı. Dedim ya, evlenmek ve evliliğin getirdiği roller ya da ritüellerle ilgili değil; yol arkadaşı bulmakla ilgili hayal kurmuştum. Anneciğim krem rengi bir elbise dikmeyi kabul etti. Onun bambaşka bir gelinlik hayali olsa da, süsün püsün içinde boğulmak istemeyişimi anladı. İyi ki… "
1082,"Bunun dışında da bir talebim olmadı, ailemden de yol arkadaşım sandığımdan da."
1083,"Kendimce anlamlı olana; ilişkilere ve duygulara önem veriyordum. Eşyaların, nesnelerin, nişan sürecinde çıkan ve sonrasında anlam verilemeyen tartışmaların bir parçası olmak istemiyordum. Kimseyi incitmemek, yormamak birinci önceliğimdi. "
1084,"Nikahımıza altı gün kala, bir seyahatimiz sırasında öğrendim ki, yalan söylemiş bana. Daha önce bir evlilik yaptığını biliyordum ve bu bir sorun değildi benim için. Ama eski yol arkadaşını kandırmış ve canını acıtmış. Ve bunu bilmiyordum, bu bir sorundu. "
1085,Sendeledim… 
1086,"Ne yapacağımı değil, önce onun nasıl olur da birini kandırdığını, birinin canını yaktığını düşündüm. Sonra da ben, daha en başından beri bana yalan söyleyen biriyle hayat yolunu yürüyebilecek miydim?"
1087,"İnsanların geçmiş hatalarını yargılamamam gerektiğine dair inancım güçlüydü. Bu inanca sarıldım. Uyuyup uyandım, üç kere daha… "
1088,Ve bir süredir beni kandırdığını öğrendim tesadüfen gördüğüm kısacık bir mesajla. Olduğu kişi ve sunduğu kişi arasındaki büyük yarığın içine yuvarlandım. 
1089,Çokça ağladım. Her şeyi o gün iptal ettim…
1090,"Ailemi arayıp evlenmekten vazgeçtiğimi ve gelecekleri bir nikahımın olmadığını söyledim. Davetiye verdiğim kişilere mesaj gönderdim. Eve gidip bütün eşyalarımı tekrar kolilere doldurdum.Hiçbir baskı altında kalmadan, kendi rızamla…"
1091,"Ailesine ve sevdiklerine istediği şekilde açıklayabileceğini söyledim. Onun çevresine herhangi bir şey söylemeyeceğimi temin edip yolumu ondan ayırdım. Neden mi? Sanki hatalarını dünyasındaki insanlar bilirse, kendini düzeltmekte zorlanır gibi düşündüm. Birlikte gelişemeyecek, büyüyemeyeceksek de onun gelişmeye devam edişi duraksamasın istedim"
1092,Üzerinden yıllar geçti… 
1093,"Sevdim tabi, ama birlikte yürüyebileceğim bir yol arkadaşına rastlamadım. Hâlâ evlenmedim. Hiçbir baskı altında kalmadan, kendi rızamla. "
1094,"Bir süre düğünlere gitmedim. Sorularla, acıyan ve meraklı bakışlarla karşılaşmayayım ve sevdiklerime olan olumlu duygularım zarar görmesin istedim."
1095,"Şimdi olur olmaz bağlamlarda, tanır tanımaz sıfatlarla, “Niye evlenmiyorsun?” diyorsunuz ya, yol arkadaşlığı yapacak biriyle yolum kesişene kadar evlenmeyeceğim yüksek müsaadenizle. Sizin de baskınız altında kalmadan, kendi rızamla…  "
1096,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1097,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1098,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1099,Konuk Yazar: fatma özkaya
1100,"Kırsalda küçük bir yazlık inşa etmek için yer arayışına giren arkadaşım, hafta sonu arsa görmeye gitmişti. Baktıkları arsanın yolu yokmuş, o sırada komşu arazinin sahibi olduğunu söyleyen bir kadın yanlarına gelerek kendi arazisinden bir kısmı yol için satabileceğini söylemiş ve bunun nasıl olabileceğini her zaman her konudan çok iyi  anlayan erkeklerle konuşmaya başlamış."
1101,"Arkadaşım kenardan biraz da hayretle izlerken bana mesajla durumu anlattı. Bu durum, yirmi yılı aşkın bir zamandır dedesinden miras kalan arazileri, her geçen gün ölümler ve doğumlarla sayısı değişen mirasçılar arasında hakkaniyetli ve herkesin razı olacağı şekilde paylaşabilmek için çabalayan benim için tanıdıktı. Ama konu üzerinde düşünmeye neden olan bu aşinası olduğum durum değil, arkadaşımın kadının mülkiyetinden aldığı güçle görece erkeklik alanında  söz söylemesini “Bu yerel feminizm değil ise nedir?” diye yorumlamasıydı.  "
1102,"Birden aklıma o miras paylaşım toplantılarında kadınların nasıl konumlandığı geldi. Belki de hayatlarında sadece bu anlarda, erkek kardeşleriyle eşit durumdaydılar ve medeni kanun sayesinde onların DA rızası olmadan paylaşım mümkün olmuyordu. Ama kanun kız ve erkek çocuklarını eşitlese de işleyiş hep öyle yürümüyor. Daha birkaç gün önce genç bir arkadaşım babasının Hacc’a gitmeden önce onlara bıraktığı mektubu tesadüfen okuduğunu ve mektupta miras taksimi yapan babanın, mallarını oğullarına bırakıp “Derya’ya da üç beş kuruş verip razı edersiniz” dediğini anlatmıştı."
1103,"Bunun çok yaygın bir durum olduğunu, değil Medeni Kanun’a, İslam’ın kardeşler arasında ⅓ oranındaki miras hakkına dâhi uymaya razı olmayan “dindar” erkeklerin, üç-beş kuruş vererek kızlarını razı etmek istediklerine aşinayız. Buna rıza göstermeyip haklarının tamamını da değil, üç beş kuruştan fazlasını isteyen “arsız” kızların erkek kardeşleri ve onun çocukları tarafından “kötü hala” diye damgalandığını özellikle kırsal kökenliler çok iyi bilir. "
1104,"Ama bizim aile için bu sözlü hukuku geçersiz kılan bir durum söz konusu: Çünkü kök muris olan dedem çok geride kalmış, anne babalarımız da vefat etmiş, sözlü olarak yapılan taksimatı kabul eden hiç kimse hayatta değil artık. Bizlerin de yaşları büyümüş, çocuklarımız hatta bazılarımızın torunları olmuştu. Haliyle patriyark otorite üzerimizden kısmen kalkmış, erkek kardeşlerimizle eşit düzlemde yüz yüze/karşı karşıya kalmıştık. Bu eşitlik zihinlerin içinde yoktu  tabii kadını erkeği bu patriyark düzenin erkek egemen paradigmasıyla yetişmiştik. Mirasçı erkekler kendi kız kardeşlerinin üzerine baskı kuruyor; daha değerli arazi parçalarını kendileri için talep ediyor; kız kardeşler de “Niyeymiş?” diye ayak diriyor, sinirler geriliyordu (Hatta bu toplantılardan birinde benimle aynı yaşta kuzen çocuğu üzerime yürümüş, “Kocalarınız nerede kadınlar mal paylaşımından ne anlar?” diyerek ortamı iyice germişti. Uğradığım bu muameleyi çekirdek ailemin erkeklerine bildirmemiş, onların ailenin kadınına yapılan bu saygısızlığı “erkeklik onuru” meselesi yapıp karşı hamle yapmasından çekinmiştim)."
1105,"Biz, daha işin başında ilkesel olarak bizzat hak sahibinin görüşmelere katılmasını istediğimizi, özellikle mirasçı kadınların kocalarının toplantılarda söz haklarının olmayacağını  “Elin oğlunun bizim dedemizin malı üzerinde söz hakkı olamaz” diyerek belirtmiştik. Bu kural erkeklerin çok hoşuna gitti, çünkü karşılarında damat ya da enişte de olsa (pejoratif anlamla) bir erkekten ziyade kadının olması ellerini güçlendiren bir durumdu. Bu kurala rağmen sadece bir kadın mirasçı kendi söz hakkını kocasına bıraktı. O da karısının hakkını bir güzel savundu."
1106,"Dedim ya, eşit düzlemde karşı karşıyaydık; ama nihayetinde bu toplumun çocuklarıydık. Kadınlar, erkek kardeşlerinin lehine haklarından feragat etmeleri gerektiğini düşünüyorlar içten içe, ama bunu engelleyen bir şey vardı. Kök muris geride kalmış ve mirasçılar aşağı doğru çoğalmış, dolayısıyla akrabalar arasındaki duygusal bağ da gevşemişti. Erkek kardeş lehine fedakârlık yapmak demek; onun çocuklarını kendi çocuklarına tercih etmek demekti. Yani kendi payından vazgeçtiği arazi, erkek kardeşlerin çocuklarının kazanç hanesine yazılacaktı. Kadınları bunu yapmaktan alıkoyan asıl gerçek buydu! Örneklersek;"
1107,"1000 metrekarelik bir arazi kız ve erkek kardeşi ile yarı yarıya değil de, erkeğe yarıdan biraz fazla verilerek pay edilsin. Kadın 400 metrekare erkek ise 600 metrekare alsın. Sonraki nesil arasında fark şöyle oluyor: Kadının çocukları 200 metrekarelik arazi sahibi olur iken, erkek kardeşin çocukları ise 300er metrekarelik araziye sahip olur. Eğer üçüncü kuşakta da, kız ve erkek çocuklar arasında eşitsizlik sürdürülürse, bu sefer erkek çocuğun oğlu 400 metrekare, kızı 200 metrekare alırken; kız kardeşin oğlu 300 metrekare, kızı ise 100 metrekare arazi alıyor. Yani kız kardeşin kızı en yoksul oluyor. Eşitsizliğin aşağı doğru nasıl derinleştiğini görüyor musunuz?"
1108,"Bu şekilde kuzenler arasındaki eşitsizlik büyüyordu. Tabii bu çocuklar kendi yeğenleriydi. Ama aynı zamanda da başka bir kadının (yengenin) çocuklarıydı. Başka bir kadının çocukları kendi çocuklarından daha büyük bir araziye sahip olacaktı (Kötü hala iş başında)!  Evet, burada kız kardeş kendisini erkek kardeşiyle değil, yengesiyle yani yine bir kadınla bir tutarak dededen kalma mirasına sahip çıkıyordu ama niyet ne olursa olsun sonuçta erkek kardeşiyle E-ŞİT-LE-Nİ-YOR! Şimdiye kadar dondurmanın çoğunu, köftenin büyüğünü, koltuğun rahatını, yatağın yumuşağını alan erkek kardeş şimdi arazinin iyisini A-LA-MI-YOR-DU! Bu o ünlü erkek yazarın dediği gibi “macunun tüpten çıkması” demekti. Kadınların mülk üzerinde söz hakkı olması, güç sahibi olması demekti."
1109,"Toplantıları, aile arasında sırayla yaptığımız için eğer sıra kadın bir mirasçıdaysa, misafirlere çay servisi yapmak evin beyine kalıyordu. Çünkü hanım toplantıya dâhil olmalıydı. Mirastan gelecek pay hatırına çaylar seve seve servis edildi her daim."
1110,Kişisel tecrübe ve gözlemlerime dayanan miras konusundan ülkemizdeki nafaka tartışmalarına geçmek istiyorum. Çünkü kadınlar arasında bile süresiz nafakanın hakkaniyetli olup olmadığı konuşuluyor zaman zaman. Tıpkı erkek kardeşiyle eşit mirası hak edip etmediği gibi… O nafaka nasıl kadınların hakkı bir analoji kurarak anlayalım:
1111,"Süresiz nafaka hakkı, uzun soluklu bir kadın mücadelesinin kazanımı. Devlet, kız evladına [çünkü yasa koyucu iktidarın, seçmen kitlesinin yarısını oluşturan kadınların DA oyuna ihtiyacı var] tanıdığı bu minik telafi edici avantajı, yasayla koruma altına almıştır. Nafaka da, tıpkı medeni kanunun miras hukuku gibi, pratikte işlemese de kâğıt üzerinde geçerli! Patriyarkal sistem ve devlet baba, kız ve erkek evlatlarına, tanıdığı imkânlar açısından, eşit davranmayıp, yıllar boyunca pay edilen arazi örneğinde olduğu gibi, yani imkânın çoğuna erkek evladına, zırnık kadarını da kız evladına vermiş. Erkekler zengin güçlü kadınlar ise yoksul ve zayıf kalmış. Dünya kurulduğundan bu yana devam eden bu eşitsiz düzenin günümüze yansıyan sonuçları araştırmalarla ortaya konuyor. Birleşmiş Milletler’in yaptığı bir araştırmaya göre, dünya üzerinde arazi sahibi olan kadın oranı %1. Evet yüz arazi sahibi kişiden sadece bir tanesi kadın! Ülkemizde ise %65 e %35 gibi bir oran yansıyor verilere, fakat asıl tasarruf sahibinin kadın mı erkek mi olduğu tartışılabilir bir konu."
1112,"Bu tarihi avantajları sayesinde güçlenen erkekler, kazandıklarının küçük bir miktarını (ortalama 300 TL kadar) zaten yoksul olan ve evlenip ayrılarak bu yoksulluğundan kurtulacak yollar bulma şansı iyice azalan kadına vermemek için türlü biçimlerle itirazlar geliştiriyor, kampanyalar yapıyor, toplumun ileri gelenleri ve kanaat önderlerini gerçek dışı mağduriyet hikâyeleri ile ikna etmeye uğraşıyor, iktidarın yasayı değiştirmesi için kamuoyu oluşturmaya çalışıyor."
1113,"Büyük mücadelelerle kazanılan nafaka hakkı zaten cari olarak işlemiyor, erkekler ödemiyor kadınlar da üç kuruşun peşine düşmekten yılıp nafakadan vazgeçiyor. Hâl, böyle olmasına rağmen sanki süresiz nafaka, mağduriyet oluşturuyor algısı ısrarla yayılmaktadır. Nafaka karşıtlarının, dindar camiayı etkilemek için öne sürdükleri en önemli argüman: “İslam’da nafaka yok mehir var”. Siz kime ne anlatıyorsunuz! Türkiye’de mehir ödeyen kaç erkek var? Alın sayıyı vurun genele, istisnanın da istisnası bir durum. Ki mehirin, boşanma karşılığı diye bir şartı yoktur."
1114,"Hadi işletin dini kuralları, verin mehirleri peşinen nikâh kıyıldığı gün, öyle evlenin. Misal; mehir diye oturduğunuz evin tapusunu karınıza verdiniz. O evde ailecek oturduğunuz için kadına kira ödemek zorundasınız, çünkü mehirin tasarrufu kadına aittir. Mehir vermenize rağmen karılarınız sizin hiç bir işinizi yapmak, çocuklara bakmak, hatta çocukları emzirmek zorunda bile değildir*.  Buyurun, kirli çoraplarınızı kendiniz yıkayın. Yok öyle, her akşam hazır sofraya oturup yemeğin tuzuna; salatanın sosuna laf etmek. Şimdi “İslam’da nafaka yok mehir var” bahsini kapatıp devam edelim."
1115,"Erkeklerin gelirlerinin düşük olması başka bir sorun, bununla mücadele başka bir alanın konusu. Nafaka meselesinde ise sorun düşük de olsa o gelire kadınların hiçbir şekilde sahip olma imkânının olmayışı. Evlilik kadınların hayatını kesintiye uğratıyor. Nasıl olsa evlenecek kocası bakar diye, kız evlatlar eğitim ve maddi sermaye olanaklarıyla, oğullar gibi kendilerine yeterli olacakları bir duruma gelmeleri için, donatılmıyor. Aksi durumlarda da hem çalışmaya özendirilmiyor hem de çalışmak isteyenlerin önüne engeller çıkartılıyor. Hiçbir zaman erkeklerle eşit işe eşit ücret alamıyor ya da güvencesiz işlerde çalışmak zorunda kalıyorlar. Her durumda yaşamak için bir erkeğe muhtaç bırakılıyorlar, koca baba kardeş hatta oğul… "
1116,"Kadınların ev içinde verdikleri emek kendilerine hiçbir getiri sağlamazken, bazen zorunluluktan ya da kendi isteğiyle dışarıda çalışan kadın, ev içindeki “sorumluluklarını” yerine getirmeye devam ediyor. Erkekler, kadınların bu emeği sayesinde kazandıkları ZAMANI işlerine harcarken, bu işlerden elde ettikleri kazancı sadece kendilerinin kabul edip zenginleşip güçlenmeye devam ediyor. Bu gücün verdiği güvenle evleri için harcadıklarını ise kadınların üzerinde baskı aracı kullanıyorlar. Karılarını boşayıp ikinci kez evlendiklerinde ise güç dayanakları olan kazancın ya da birikimin bir kısmını, boşandıkları kadına verdikleri için yeni evlendikleri kadın üzerindeki iktidar güçleri azalıyor. Bunun yanında iki kadının da çocukları varsa işin içine iştirak nafakası da giriyor ve iki kadın bazen doğrudan bazen de dolaylı çatışıyor (İştirak nafakası, çocukların velayetini alan tarafa, diğer tarafın çocukları için ödediği pay. Nafaka karşıtları genellikle bu payı da boşandıkları kadına veriyormuş gibi ödedikleri nafakanın yüksek rakamlı görünmesini sağlarlar). Bu sefer başka bir anlamda da olsa iki kadın karşıt pozisyonlarda, farkında mısınız! Yukarıdaki kötü hala miti burada kötü üvey anaya dönüştü."
1117,"Ne zaman ki, bu sistem kadınları imkânlarından eşit yararlandırır, bin yılların açığının kapanması imkansız tabii ama toplum kadınlı erkekli zihinsel bir dönüşüm yaşar ve sistemin imkanlarından eşit şekilde yararlanmaya başlayıp kadınlar da güç kazanmaya başlar, ancak o zaman sizin hem ağlayıp hem de ödemediğiniz nafakalara ihtiyacı KAL-MAZ! Ezcümle ödemediğiniz nafakayı kaldırmak için kampanyalar düzenleyip meclis kapısını aşındırarak yasamaya baskı yapacağınıza enerjinizi imkânların eşitlenmesi için harcayın da siz de kurtulun biz de KUR-TU-LA-LIM"
1118,Not: Miras hukuku konusunda kız kardeşlerime danışmanlık vermeye hazırım. 
1119,"*:  İlgili tartışmalar, yazar tarafından başka bir yazıda detaylıca ele alınacaktır. "
1120,Görsel: Keyvan Mahjoor 
1121,
1122,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1123,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1124,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1125,Konuk Yazar: gesundheights 
1126,"Bugünlerde iş hayatında kadın olarak, başörtülü bir kadın olarak, hükümete muhalif bir kadın olarak var olmaya, ayaklarım üstünde durmaya çaba gösteriyorum. Hatta daha fazlası çaba göstermeye çalışıyorum diyelim. Niye mi göstermeye çalışıyorum?"
1127,"Öncelikle iş hayatında bir kadın olmaktan bahsedebilmek için, bir iş bulmak gerekiyor. Peki başörtülü bir kadın için iş bulma opsiyonları neler? Muhafazakar kesime ait iş yerleri, beyaz Türklere ait iş yerleri, kim olduğunun pek önemli olmadığı vasatın altındaki iş yerleri. Öncelikle iyi bir eğitim aldığın ve kim olduğunun önemli olmadığı bir yerde çalışmaktansa evde oturmayı tercih edeceğin içi son seçenek baştan elenmiş oldu. İlk seçenek olan beyaz Türklere ait bir iş yerinde ise, başörtülü fotoğrafı olan bir kişinin cv’sinin incelenmeye dahi alınmıyor olduğunu zaten bunda herhangi bir beis yokmuşçasına rahatlıkla söyleniyor. Diğer bir seçenek olan muhafazakar kesime ait yerlerde ise genellikle kadın çalışan alınmıyor bile. Dolayısıyla bu devirde referanssız bir yerlere gelmek aslanın midesinden ekmek almak kadar güç olduğunu en derinlere kadar hissediyorsun. Zira hükümete yakın birisi değil isen ve kendini Müslüman bir kimlikle dış dünyaya aksettiriyorsan, aklı fikri olan birisi olarak değil de vatan haini bir fetöcü olarak görülmen oldukça olası. Ankara’da herhangi bir “dayın” da yoksa, iyi yerlerde iş bulma ihtimalin iyice düşüyor. Tüm bu engelli parkuru güç bela aşıp bir iş bulduktan sonraki süreç ise belki de hem fiziksel hem mental olarak daha da yorucu oluyor."
1128,"Geldiğim noktada çevrede gördüğüm hemen hemen kadın erkek herkes olayların akışı içerisinde en başından beri bu iş dünyasının içine doğmuş gibi tüm koşulları, beklentileri  hatta işleyişi bile gayet kanıksamış bu düzen içerisinde koşturuyor ve hiç sorgulamıyor gibi görünüyor. Bu en başından beri hayalini kurduğum şey miydi? Ideallerimi, inancımı nereye koysam işle birlikte yürütebileceğim? Bu mesleği hakkıyla icra edebiliyor muyum?  Bu işi yapıyor olmanın karakterime getirisi nedir veya benden neler götürüyor? Ama sanki hiçbir etik kaygı kalmamış gibi geliyor çoğu zaman. Akademide yok, kamuda hiç olmadı, özel sektör desen kurtlar sofrası… Sistemin içerisinde emir-komuta zinciri altında bir şeyler yapmaya çabalarken etik kaygılarını bir kenara bırakıp sorgulama yetini de kaybediyorsun. Yani önce iş bulmak için çeşitli yakınlıklarını kullanıp etik kurallarını çiğniyorsun, daha sonra iş ilişkisi çerçevesinde yapman gereken şeyler düşünüldüğünde kamu ile veya özel sektöre kendi kurallarını çiğnemiş oluyorsun. Sonuç olarak takmaya devam ettiğin başörtünün hakkını iş hayatındayken ne kadar verebiliyorsun bunu düşünmeye dahi vaktin olmuyor. Gündüzleri zaten öyle bir vakit yok, geceleri ise kafan allak bullak."
1129,"Bu dönemde Türk dizilerinin niçin bu denli izlendiğini dahi daha iyi anlamaya başladım. Bütün gün kafan öylesine dolu oluyor ki, akşam değil fiziksel aktivite gerektirecek herhangi bir iş yapmak, insan beyin hücrelerinin fazlasını kullanmak istemiyor, kalan birkaç küçük hücre tanesini ertesi gün işte kullanmak üzere kafanda tutmaya çabalıyorsun. Malum Türk dizilerinin insan beynini uyku halinde olduğundan bile daha az çalıştırdığı düşünülürse, insan işten eve gelip yemek yerken, çay içerken, sosyal medya kullanırken dinlenmek için daha ucuz, elde edilmesi daha kolay başkaca bir dinlenme yöntemi bulamayacağından mütevellit, Türk dizileri bir sığınma mekanizması oluveriyor."
1130,"Kabaca şöyle bir hesap ile; işin muhtevası insanı x derece yoruyor ise, işe gidiş-geliş, trafik, şehir insanı 2x yoruyor, bunun yanında tüm bu sistemin başka köşelerinde çalışan, yorulan ve mutsuz olan insanlarla iletişim içerisine girmek, uğraşmak, çabalamak insanı 5x yoruyor. Bu çarkın bu şekilde dönüyor olmasına yapılan haksızlıklara ses çıkarmayıp, tahammül gösterip, bir de bu geçtiğimiz iltimaslar sebebiyle ödüllendirileceğimizi zannederken yine bizler sebep oluyoruz aslında. Tüm etik kaygılarımızı çiğneyip geçtiğimize değdi mi peki?"
1131,"Sürpriz! Kimse haksızlıklara, eşitsizliklere, yanlışlara göz yumduğun, sineye çektiğin için seni takdir etmeyecek, alkışlamayacak sonuç olarak bundan bir başarı hikayesi çıkmayacak. Belki baş kaldırığın zaman da şam şeytanı ilan edileceksin. Belki persona non grata olacaksın, belki hakkını savunduğun çevre dahi seni abartılı bulup, geride durman gerektiğini, bir senin mi çok bildiğini, herkesin aynı olduğunu ve bunu kabullenmediğin için seni şımarıklıkla, toplumu bilmezlikle, gelenekten bihaberlikle suçlayacak. Peki ya insanın kendi için, toplumu için, inandığı değerler için, ahlak-moral algısı için hiçbir şey yapmamış olmasının dayanılmaz ağırlığı ne olacak? "
1132,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1133,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1134,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1135,Konuk Yazar: Kurbağa Prenses
1136,"Böylece kralın kızı gidip kapıyı açtı, kurbağa da onun peşi sıra zıplaya zıplaya sandalyesine geldi. Kız oturur oturmaz kurbağa, “Beni de oraya çıkar,” dedi. Kız öyle uzun oyalandı ki, kral ona derhal yapmasını buyurdu. Kurbağa sandalyeye çıkar çıkmaz masanın üstüne sıçrayarak, “Şimdi tabağını bana yaklaştır da birlikte yiyelim,” dedi. Kız da denileni yaptı ya, herkesin de görebildiği gibi, pek gönülsüzdü. Kurbağa yemeğinin iyice tadını çıkarır gibiydi, oysa kızın lokmaları boğazına diziliyordu."
1137,"Bir süre sonra kurbağa, “Artık karnım doydu, çok yorgunum,” dedi. “Beni yukarı, odana çıkarıp yatağını hazırlar mısın, birlikte uyuyalım.” Bu sözleri duyan kralın kızı ağlamaya başladı çünkü soğuk derili kurbağadan korkuyor, ona dokunmaya eli varmıyordu. Oysa kurbağa onun o güzelim, mis gibi yatağında yatmak istiyordu. Gel gelelim kızın gözyaşları babasını öfkelendirdi…"
1138,
1139,"Grimm Kardeşler tarafından yazılan bu masalın Almanca orijinal versiyonunda, kurbağanın yardımına karşılık, onunla en iyi arkadaş olma sözü veren bir prenses vardır. En iyi arkadaş olduklarında kurbağa prenses ile aynı tabaktan yiyecek, aynı bardaktan su içecek ve ikili aynı yatağı paylaşacaklardır. Orijinal masalda, prenses yatak odasında öfkeyle kurbağayı duvara çarpar ve kurbağa prense dönüşür. Sonraki çevirilerde ise, çevirmenler öfke ve duvara çarpma kısımlarını bertaraf edip, ikilinin hikâyelerini öpücük ile sonlandırır. "
1140,"Hepimiz
illa ki bir yerinden aşinayızdır kurbağa ve prenses masalına. Ağızdan ağıza
yayılan versiyonunda, prenses bilmiyordur kurbağanın içinde sakladığı muhteşem
yakışıklılık potansiyelini. Kurbağayı öper ve asıl prensle tanışır… "
1141,"Masal ilginç; çünkü bugün o kurbağa belki aslında çekici bir yanı olmayan ama evlenince karısına ve çocuklarına çok güzel bir evlilik ve babalık hayatı vaat eden bir adamdır. Yani en azından, sivilcelerim için gittiğim eczacı amca böyle demişti: “Evlenmelisin, hiç takılma şusuna busuna. Kızlar çok takılıyor böylelerine, kelmiş, göbekliymiş hiç bakma, talibini kabul et…” Eczacı amca müşfik; babacan… Beni kızı gibi gördüğü için böyle diyor. Güzellik kaygısı bitse, kendi eczanesi batar yoksa. Hoş, sayısız kez uğradığım bu eczanede, hiç erkek görmedim ama… "
1142,"Sivilcelere
dönersek… Üç dört yıldır devam eden, ara ara tekrarlayan bir çatışma… Hayır,
pis değilim, makyajlı yatmıyorum, yüzümü yıkıyorum, toniklerim var. Elbette
nemlendiriyorum… Zaten sadece ve sadece çenemdeler. Doğru tahmin ettiniz:
hormonlar, polikistik over, yumurtalıklar, kistler, çikolatalar, insülin
direnci… "
1143,"İlk dermatoloji randevumdan, kadın doğum polikliniğine yönlendirildiğim günden beri bu terimler gündemime girdi. İlk doktorum… Meğersem rastlayacağım en iyi doktorlardan biriymiş, bilmiyormuşum. Ultrason görüntüsüne bakıyor, hormon testlerini yapıyor. “Sekiz ay, en az…” diyor; “Doğum kontrol hapı kullanmalısın. İyi bir durumdasın insülin direncin, ekstra kıllanman, fazla kilon yok, atlatabilirsin.” En azından iletişim kuruyor gibi görünüyor, sorduğum soruya cevap veriyor… Bu ender bir şeymiş. "
1144,"O günlerde yeğenim daha yeni-doğan. Bebek elleriyle yüzüme dokunuyor, sivilceler çok acıyor. Mecbur kullanacağım, durum daha da kötüye gidebilir. Ama hapı kullandığım ilk gün ve sonrası dinmeyen mide bulantıları, hiçbir şey yiyememe ama kilo alma (O günden bugüne 10 kilo almışım)… Aile hekimliği yapan doktor bir arkadaşıma soruyorum; “Nedir bu, normal mi?” diye. “Normaldir” diyor. “Ben bana polikistikim diye geleni sallamam bile. Herkeste var o.” Herkeste var ama doğum kontrol hapını sigorta karşılamıyor. Kullanmasam çocuğum olmazmış ileride, doktor bunu da demişti. Olsun diye kullanıyorum, bazıları da olmasın diye kullanıyor. Sigorta her birimizi eşit derecede mutsuz etmek istiyorsa demek. "
1145,"Bu arada haplar da aşırı mutsuz ediyor. Pat diye regl
oluyorum yolda giderken. Doktorumu arıyorum ilacı değiştiriyoruz, Allah’tan bu
daha ucuz. Ama bu sefer sabah yolda çöpten gelen kokuyu duysam midem bulanıyor,
içim kalkıyor, hiç kusmam ama şimdi yapacak gibiyim… ALLAH’IM YOKSA HAMİLE
MİYİM? Sakin ol tabi ki de hayır pembe dizi mi bu? "
1146,"İlaç biraz işe yarıyor gibi altı ay sonra, bırakıyorum o zaman, dayanamıyorum, sürekli kendini baltalamak gibi bir şey çünkü. Sivilcelerin yenileri çıkmasa da çenem pürüzsüz değil. Yarı aktif her an pırtlayacak gibi duran pütürler var…  "
1147,"Arkadaşlarımla konuşuyorum, hep benzer hikâyeler, hatta çoğu benimkinden daha ağır, daha bol semptomlu süreçler. Kadın forumlarından araştırıyorum, bütün hikâyeler burada çünkü. Durumum içime sinmiyor, başka bir kadın doğum doktoruna gidiyorum. Çok iyiymiş, kimleri kimleri doğurgan hale getirmiş. “Kesinlikle gitmelisin,” diyorlar. Doktor gene klasik süreci işletiyor: Önce ultrason görüntüsünü ve sonra hormon testlerini incelemek. “On beş kilo vermen lazım.” diyor. Beni hiç konuşturmuyor, monologunu dinliyorum… O zaman 38 bedenim, kilom fazlaca gibi ama on beş kilo vermiş olsam beden kitle indeksinde normal kilonun alt sınırına dayanıyorum. “Sende insülin direnci var, belli.” diyor doktor. “Hayatında bir daha asla şeker yok artık. Testini yaptır, kontrole gel bana, öyle konuşalım.” Testim çıkıyor, şekerim, insülin direncim, her neyse işte gayet düzgün. Gururla gidiyorum doktora, “Şekerin yoksa benlik bir şey yok.” diyor. Bir şeyler anlatmaya çalışıyorum; “Neden o zaman yumurtalıklarda kistik görüntü var, hormonlar, sivilceler neden böyle?” diye soracağım, ama dinlemiyor sallamıyor, hatta azarlanıyor gibiyim, bye byelıyor beni. Giden para çok lira, alınan tedavi sıfır… "
1148,"Başka
başka çözümler deniyorum. Çünkü o sivilceler yüzüme zimmetlenmiş gibi, biraz
içe dönseler de, konuşlandıkları yeri bırakmıyorlar. Annemin arkadaşının
gittiği Özbek doktoru duyuyorum: Eklem ağrılarını gideren, kel kafadan saç
çıkaran PRP mucizesi. Evet, sivilceye de iyi geliyormuş. Kolumdan alınan küçük
bir miktar kanın, özel bir işlem ile plazmasının ayrıştırılarak, yüzüme tekrar
enjekte edildiği ve suratımın kanlar içinde kaldığı bir tedaviye bir değil, iki
değil, dört kez gidiyorum. Bu noktadan sonra, alınan tedavi ve harcanan para
denklemini düşünmeyi bırakıyorum. Olsun, işe yarıyor tedavi, yani bir
süreliğine… Çok kısa bir süre, yüzün ne güzel diyor arkadaşlarım. Benim için
de güzel günler…  "
1149,"Ama inişler ile çıkışlar bir arada. Ara sıra o sivilceler pörtlüyor. “Evlenirsen geçer” diyor komşu. “Bizim akrabanın da öyle evlenince geçmişti” diyor başka arkadaş… Bugün aradan üç yıl geçti, gene yüzümde acıyan sivilceler. Pandemideyiz, doktorlar, randevular, sevkler derken gene hormon testi yaptırıyorum, gene var bir bozukluk. Doktor, “Evet bir polikistik olma durumu var. Daha önce kondu mu böyle bir  tanı?” diye soruyor.  “Evet (içses: aynen kondu daha önce de kondu şimdi ne yapacağız peki?).” “Bence şimdilik bir şey yapmayalım."
1150,"Cildiye doktoru da ısrarla “Yok sende polikistik.” diyor. Akıllara ziyan yan etkileri olan bir ilaç ve bazı kremler öneriyor. Randevularım hâlâ devam ediyor… İlaçların bazılarını satın almak için, müşfik ve babacan eczacı amcaya gidiyorum. “Evlenince geçecek” diyor amca… Anlatılan, okuduğum, dinlediğim her şeyin ışığında düşünüyorum: Sivilceli, biraz kilolu, ama evlenince bunların heeeepsinin yoklara karıştığı müthiş bir güzelliğe ulaşacak bir kurbağayla hangi prens evlenmek ister? "
1151,
1152,"Not: Lütfen yazının altında doktor ve tedavi önerisinde bulunmayın. Bu konuda kendinize engel olamıyorsanız, pandemide bir insanın kaç farklı doktora gidip, test yaptırabileceğini, bunlara ne kadar zaman/para harcayacağını düşünmek yardımcı olabilir. "
1153,
1154,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1155,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1156,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1157,Konuk yazar: merve
1158,Dikkat: Bu bir 28 Şubat yazısı değildir. Lütfen fondaki enstrümantal müziği kapatınız. 
1159,"Ben başörtüsü deyince, herkes 28 şubat diyor, google’lamasam bilmem valla, 28 Şubat ne zaman? Baktım 97’ymiş. Ben 7 yaşındayken. İlk çıkan fotoğraflardaki kızlardan biri benim liseden arkadaşımdı. Eylemlere katıldığı için sınıfta kalmıştı, vay be demiştim, dava adamı. Artık ne demekse, bunu çok duyuyordum. Her neyse, benim hikayem şöyle başladı:Çok erkekli bir ailenin, biricik, en küçük kızıyım. El bebek gül bebek büyütüldüm. Öte yandan, abilerim birbirlerinin izinden giderken, benim izinden gidebileceğim bir ablam yoktu. Annem vardı ama o da pek benim olmak istediğim birine benzemiyordu. Ben profesör olmak istiyordum, hiç annem gibi bir profesör görmemiştim. Öğretmen olmak istiyordum, annem gibi bir öğretmen? Mümkün değil! Benim annem pantolon bile giymezdi."
1160,"Ben tayt giymek isterdim, sıfır kol giymek isterdim. Arkadaşlarımın hepsi giyerdi. Ama ben giyemezdim. Daha cicili bicili ama çaktırmadan kapatılmış kollarla elbiseler dikilirdi. Bazen boyumun uzunluğu bahane edilirdi ama bilirdim, minnacık da olsam giydirmezlerdi. Neyse bunları geçiyorum, elbet bir gün başımı bağlayacağımı biliyordum. Ama ben mantıklı kızdım, öyle bir şey kültür diye gelenek diye yapmazdım. Kur’an’da mı yazıyor ve bu benim kutsal kitabım mı? “O zaman bağlarım” demiştim. Bağladım. Annem havalara uçtu, babam ne yaptı bilmiyorum, öğretmenim beni kucağına alıp döndürdü sınıfın ortasında. Kendi açıktı ama nasıl da sevinmişti öyle, hayret doğrusu."
1161,"Sadece servisle okula gidip gelirken takıyordum ama, mahalledeki arkadaşlarım beğenmezdi beni öyle. Bir de anneleri sürekli kenara çekip vaaz verirdi bana, daha gençsin, saçlarına yazık, annen gibi mi olacaksın…. Ben de sokağa çıkmayı bıraktım, bilgisayarın başına geçtim. 10 parmak ve bu kadar hızlı yazabiliyorsam, o günlerden hatıra. "
1162,"Okula gidince de çıkarıp dolaba koyuyordum başörtümü, okula giderken takılmaz çünkü. Dershaneye gidince de çıkarıp çantama koyuyordum, eğitim kurumlarında başörtüsü olmaz çünkü. Okurken çıkarıyorum işte ama benim gibi çıkaranların olduğunu bilmek güzel, yalnız hissetmiyorum."
1163,"Liseye giriş sınavları, ben bir anadolu lisesini kazandım, yabancı dili Almanca, of ne okuldu ama! Ortaokulda koleje gitmişim zaten İngilizcem iyi, bir de üstüne Almanca öğreneceğim.  Ama şimdi oradaki tek tük başörtülüden biri olacağım, kapının bile dışında sokakta, kaldırımda çıkarıp koyacağım çantama başörtümü. Herkes bilecek benim başörtülü olduğumu, ezik diyecek, köylü diyecek, anası babası zorla kapatmış diyecek. Öf ya! Kayıt olmaya gittiğimde de sekreter kadının kırmızı ojelerine, etraftaki sigara dumanına acayip sinir oldum, “Anne gel çıkalım buradan” dedim. "
1164,"O sırada dıdısının dıdısı ama Amerikalarda okumuş bir tanıdık telefon açtı, “Kadıköy ya da Kartal İmam Hatip’e baksanıza bir, çok başarılı okullar” dedi. Baktık, başarılı olduklarına ikna olduk, diploma notuyla alınan bölüme yazıyoruz, sonuç ne olur bilemeyiz mırın kırın, nihayetinde kaydolduk. "
1165,"Okul formasında başörtüsü var, ilginç. Etekler upuzun, hayret. İlk gün abim bıraktı okula. Böyle gözlerim dolu dolu, sıraya falan geçtik. Bekliyorum ne zaman başımızı açacağız, kimse açmıyor. İstiklal Marşı’nı başörtülü okuduk. Oha artık! “Herhalde içeriye geçince açacağız, böyle derse girecek halimiz yok ya?” diyorum. Peheyy, meğer öğrenciler başlarını açmamak için kapılara zincirlemişler, haberlere çıkmışlar. Ben hiç haber de mi izlemiyor muşum? Valla hiç duymamıştım, bir kere babam bizi yolun kenarına götürmüştü böyle el ele tutuşmuştuk tanımadığımız bir sürü adamla, İstanbul’dan Ankara’ya yol mu gidecekmiş ne? Ama onda da şöyle bir durmuştuk, tarafımız belli olsun diye, çıkmıştık."
1166,"Neyse ben öğrendim ki, Kur’an’da yazıyorsa çıkarılmazmış, direnmek gerekirmiş, öyle baş açıp da üniversiteye gitmek neymiş. Tutturdum bu sefer açmam. Puanım kırılırsa kırılsın, başka liseye de geçmem. Üniversiteye gidemezsem gidemeyeyim. Hem belki giderim de herkes Viyana’ya gidiyor."
1167,"Viyana kısmı ayrı bir öfke nöbeti. Girmiyorum. Ben beni başörtümle alabilecekleri tek üniversite olan ilahiyattan zerre haz etmiyorum. Çünkü maalesef etrafımda gördüğüm ilahiyat mezunları şöyle: yürüyen kül tablaları, köylü kafalarını bize dayatmaya çalışan pısırık adamlar. Cemal Hocam hariç… Hepsine ayrı kızıyorum. Ben Almancayı, anadolu lisesini bırakmış gelmişim, bana burada ders bile anlatmıyorlar. Üniversite sınavına kaydolurken “Okuyup da ne yapacaksın? Okusan doktorla evleneceksin, okumasan yine evleneceksin” diyorlar, açık açık. Bu kafadaki adamların olduğu yere gitmek istemiyorum. Asla!  Neyse sonra arkadaşım gidiyor ilahiyata, her sene çok az ilahiyat öğrencisi alıp yetiştiren müthiş bir kütüphaneye rastgeliyor, her akşam bana anlatıyor, Merve Amerika’da yapmışlar doktorayı bak hiç ilahiyatçı gibi değiller, bilmem ne… Tamam diyorum ben de gideyim de o kütüphaneye gireyim ben de. İlahiyata çok takılmam, kütüphaneden sonuna kadar faydalanırım falan filan."
1168,"İlahiyata gidiliyor, mezun olunuyor. KPSS’ye öylesine giriliyor, çok düşük bir puanla öğretmen olunuyor, puanım gerçekten şaka gibi. Böyle söylentiler dolaşıyor, başörtülü girmemize izin veriliyor muymuş falan? Vay, ülkede hala başörtüsü sorunu var değil mi diyorum, neyse derse girmeme izin vermezlerse direnirim, kaybedecek bir şeyim de yok zaten diyorum. Hem ben asıl akademisyen olmak istiyorum, rahat rahat yüksek lisansımı yaparım."
1169,"Kılık kıyafet serbestisi, derslere rahatça giriyorum. Bir yandan üniversitede dersler, tez dönemi derken tezin sahasını yapıyorum. İnsanlara şunu soruyorum: İstanbul deyince aklınıza ne geliyor? Bana durup durup hükümetten bahsediyorlar. Anlamıyorum, ben size İstanbul soruyorum, bu bilimsel bir araştırma, hükümet ne alaka? Partiden misiniz diyor biri? Lan manyak mısın, tarafsız bilim yapmaya çalışıyoruz şurada!"
1170,"Savruluyorum, mülakatlar bitiyor ama ben her seferinde sarhoş gibi oluyorum. Ulan bilim milim yapacağız dedik ama bu önyargılarla nasıl yapacağız? Ben hükümetin adamı mıyım? Valla ben pek oy moy vermem diye bağırsam da duymazlar herhalde. Gezi zamanı gördük, en yakın arkadaşlarım bile söylediklerime değil giydiklerime bakıyordu. Öf hepsi ayrı can sıkıcı…"
1171,"Diyorum ki ben en iyisi bu eşarbı çıkarayım. Annem üzülür ama geçer, babam bir şey demez. Arkadaşlarım ne derse desin de hocam ne der acaba? Tamam çıkardım bu sefer de kendimi bildim bileli en fazla sorduğum soru “Ne giyeceğim?” Elbiselerin boyu ne kadar olacak? Kısa kol giyme derecem ne olacak? Saçlarımı nasıl yaparım? "
1172,"O zaman da çiçekli elbiseli kız olurum, sarışın kız olurum, saçlarını şöyle toplayan kız olurum, bu elalemin ağzı torba değil ki büzesin, hep bir şey derler illa. Ben en iyisi bu saçları pembeye boyayım. Pembe saçlı kız olayım ama bu benim için oyun olsun. Başörtüsü de benim için avantaja dönüşsün. Kimliğimi gizleyebileyim. Siz beni varoş cahil cühela bilmem ne sanın ama ben aslında pembe saçlı kız olayayım. Sizi gidi salaklar! Hem böylelikle açamam da başımı. Çünkü gerçekten uğraşamam pembe saçlı kız olarak anılmakla. Ben düz Merve olmak isterim. Olamazsam da sizi böyle kandırırım işte."
1173,"Sonra ben Haziran’da Fransa’ya gidiyorum, çok sevdiğim kendi alanımda bir dernekte sunum yapacağım, tezimi anlatacağım. Dernek başkanı beni çok seviyor, elimi tutuyor, gözleri doluyor. “Buraya Türkiye’den gelen ilk kişisin” diyor. Bir tek başkan değil, bence herkes beni seviyor. Etrafıma bakıyorum, iyi ki buraya ilk ben geldim diyorum. Ve iyi ki de başörtümle geldim. Başörtüm ve güler yüzümle Türkiye’den gelen kız olmak çok güzel, ayrıca rengarenk kolyelerim de çok tatlı değil mi?	"
1174,"Daha sonra ben kendimi Umre’de buluyorum. Aylardan Ocak. Nasıl zor bir ibadet o öyle, kalbim sıkışıyor, bir şey hissedemiyorum, Allah’ım diyorum ben herhalde münafığım, bir şey hissedemiyorum. Olmuyor bir türlü, neyse dualar, tavaflar, yavaş yavaş oluyor sanki bir şeyler. Umre bitti, ihramdan çıkacağız. Saçlarımızı keseceğiz. “Otele gidince keselim” diyorlar. Hayır şimdi keselim diyorum, anlamıyorlar sabırsızlığımı, allem ediyorum kallem ediyorum iki arada bir derede o bir tutam saçı kesiyorum. Böyle bakıyorum, pespembe. Ama ne kadar da güzel pembe! Hoplaya zıplaya otele dönüyorum. Saçı komodinin üzerine koyuyorum, durup durup bakıyorum: Allah’ım diyorum, ben bunun imtihanını çok ağır verdim, ama çok ağır… "
1175,"Yani sandım ki ben onla imtihan oldum, bitti. Yok arkadaş, google’lamasam yılını bilemeyeceğim başka olaylar, başka yaftalamalar, başka sorular, başka sunumlar, başka hatırlatmalar. Biter mi sandınız acılar?"
1176,"Lütfen: “Bu bizim Merve mi ya” diye çok sorgulamayınız, araştırmayınız. Sadece yorgunluğumu ifade etmek istedim. Benim gibi yorgun hissedenler vardır belki de burada üzerine konuşuruz diye. Yoksa çok şükür öğrendim “Olanda vardır bir hayır” demeyi, hikayemi sürekli başa sarıp “Başka türlüsü mümkün müydü?” diye sormayı bırakmayı…"
1177,"Hassasiyetiniz için teşekkür ederim. İmza: Herhangi bir merve.

"
1178,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1179,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1180,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1181,Konuk yazar: Tuğba Cevheroğlu
1182,"Sahih hadislerden yoksun, seküler bir dine mensup inanışın hüküm sürdüğü bir coğrafyada kadın olmak! Bu ideolojik inanış üzerine ve birtakım içselleştirilmiş normlar ile sömürülen koskoca hayatlar… İşte Afgan kadınlarının yaşam koşulları kısacası böyledir. "
1183,……..
1184,"Köy düğününe, okul arkadaşımın düğününe davetliydim. Ama malum yaşadığım bölgenin örfi hukukuna göre bir kadın olarak o düğüne gitmem için erkek bir bireyin bana eşlik etmesi icap ederdi ve kavalyem de abimdi. Düğün köyde olduğu ve köy de mesafe olarak bize uzak olduğu için abimle erkenden yola çıkıp öğle vakti köye varabilmiştik. Düğün akşam olacağı için arkadaşımın kuzeni ile kısa bir köy gezintisine çıkmıştık. Köylere dair ne varsa burada mevcuttu ve hayli güzel bir köydü. Köyden betimlemeler yapmak isterdim ama bu konumuzu uzatır da uzatır. Gezimize devam ederken bir kadın odağıma girmişti. Kadına dair muazzam bir meraka kapıldım ve akabinde sanki ayaklarım, duygularım, aklım beni bu kadına götürmeye çalışıyordu ama kadına dair en ufak bir bilgim alakam yoktu, olanlar tamamıyla gayri ihtiyari gelişmekteydi. Kadının evhamlı yürüyüşü, yüzünü hayattan gizlemeye çalışması, yaşamış olduğu ruhsal gerilimlerin tüm bedeninde filizlenmesi… Velhasıl her şeyiyle beni kendine bir şekilde çekmişti. Zeynep’e (arkadaşımın kuzeni) kadının kim olduğunu, sanki kendi köylerinden olmadığı izlenimi verdiğini söylediğimde aldığım cevap şuydu:"
1185,"Evet aynen öyle, bizim köyden değil. Bu kadın ailesiyle birlikte Afganistan’dan göç etmişler yani bir nevi bizim köye sığınmışlar. Ama pek kimseyle muhabbetleri yoktur."
1186,"Afgan kadını! İşte o zaman anladım kadının neden bu denli zihinsel bir halvete girdiğini. Düğünü, köyü her şeyi bir kenara bırakıp bir an önce kadınla yakınlaşmak, onunla konuşmak istedim. Zeynep’e kadının dilimizi bilip bilmediğini sorup, bildiği yanıtını alınca kendimi kadının yanında buluvermiştim."
1187,"Dostça yaklaşmaya çalıştım, çünkü ruhlarının derinliklerine işlenen o korkularını ne kadar gizleseler de,  kurduğu tüm iletişimlerin hep bir korku çemberinde geliştiğini iliklerime kadar hissetmiştim. Adımı söyledim ve kendisine de adını sorduğumda çekingen ve utangaç bir edayla “Hüsna” dedi. Güzel demekmiş manası, güzel olmanın bile yasak olduğu bir ülkede adının Hüsna olması ne kadar da manidar öyle değil mi?"
1188,"Neyse, kendimden bahsetmeye başladım ve köylerine arkadaşımın düğünü için geldiğimi, halen okumakta olduğumu, öğrenci olduğumu ve kadınlar üzerine çeşitli yazılar yazdığımdan bahsettim. Genellikle başka ülkelerde kadınlara nasıl davranıldığı konusunda derin merakımın olduğunu ve özellikle Müslüman ülkeler konusundaki merakımı da belirttim. "
1189,"Aslında çoğumuz, Afganistan’da kadınların, çoraklaşmış zihinlerin türlü kısıtlamalarına tabi tutulduklarını az çok biliriz. Lakin, ben işin iç yüzünü Murathan Mungan’ın Çador’unu okuyana dek bu denli bilmiyordum. Çador’u okurken aldığım notlar sayfalarca birikmişti.  Hüsna’yla karşılaştığımda kitabı hatırladığım aşikârdı. Kendisine, okuduklarım vasıtasıyla Afganistan’da kadın olmanın zorluklarıyla ilgili  bildiklerimi dile getirdim."
1190,"Samimiyetime güvenmiş olsa gerek, ilk dakikalar alamadığım sıcaklığı almaya başlamıştım. Sonrasında vaktimin olup olmadığını sorup evine, bir çayını içmeye davet etti beni. Asıl maksadım da buydu aslında, oturup kendisi hakkında etraflıca sohbet etmekti. Zeynep ise yaşananlar karşısında şaşkınlığını dizginleyemiyordu. Malum, daha önce belirtmiştim, Hüsna ve ailesi köy halkıyla biraz mesafeliymiş. İşte buradan itibaren Hüsna’dan dinlediklerimi metne döküp insanlığın vicdanına aksettirmek istiyorum, belki buyur eden olur kim bilir…"
1191,Hüsna’nın dilinden dökülen yaşanmışlıklar
1192,"Şimdi anlatacaklarım sana hikâye gibi gelebilir ama tüm bu anlatacaklarımı bizzat yaşadık, kimimiz ise halen yaşamaktadır. Bu yaşanılanların müsebbibi ise yönetim ve yönetim şekliydi. Çünkü ülkemizde, yönetimde birtakım kuralların [neler olduğu belirtilmedi] esas alınması hasebiyle kadınları ötekileştirme, ikinci sınıf muamelesinde bulunma eğilimleri gittikçe artmaktaydı. Kadınların erkeksiz dışarı çıkamaması, burkaya zorlanması, diri diri toprağa gömülmesi, yüzünü göstermesinin; okula gitmesinin; çalışmasının; gülmesinin; makyaj yapmasının kati surette yasak olduğu kara mizahlı bir ülkeydi. Zamanla şiddet yanlısı güçlerin çeşitlenmesiyle kadınlar daha fazla işkence, zulüm ve tacize; hor görülmeye; tek görevleri erkeğine hizmet etmesiymiş gibi dayatmalara maruz kalıyorlardı.  Kadınları bu denli zorbalığa ve özgürlüğünü kısıtlayıcı boyutlara taşıyan rejim ve bunu seküler bir dinle homojenleştirip insanlara sunan bir ideoloji hüküm sürmekteydi. Ama Meena gelince birçok şey yavaş yavaş ortadan kalkmaya başlamıştı. "
1193,"Ben “Meena da kim?’ diye bir anda konuya müdahil oldum. “Meena sadece tek bir kadın ama kadınların özgürlüğünün sembolü, kadınların sessizliğiyle boğuşan sesi oldu.” dedi. Ve akabinde Meena’dan ve ardından gelen kadın direnişlerinden bahsetti (Örneğin; RAWA). Belki de Afgan kadınlarının mücadeleci ruhu çoğunuzca meçhuldür, ama Meena’dan sonra Afgan kadınları şiddet yanlısı toplulukların zihinsel ittifakının kıskacında mücadele etmeye devam etmektedir. Belki biz ve bizim gibi birçok  aile ülkesinden kaçmayı son çare olarak görmüştür. Ama kaçmak da en az kalmak kadar zor geliyordu, çünkü doğup büyüdüğün yeri bırakıp gelmek göründüğü gibi kolay değildir. Mücadele ise devam etmekte…"
1194,….
1195,Buradan itibaren kelimeler boğazında düğümlenerek dökülüveriyordu. Çünkü yaşanmışlıkların verdiği tarifsiz acı karşısında kelimeler ağır gelmeye başlamış ve bedeni kendisini taşıyamaz hale gelmişti.
1196,"Teknolojik çağda, internet çağında da, despotluktan nemalanan yönetimlerde sanırım en büyük hasarı da kadınlar ve çocuklar alıyor. Ama çağın en önemli getirisi de, sesini duyuracak mecraların çokluğudur. Kadınlar artık seslerini farklı şekillerde duyurabilmektedir ve bunu dillendirebilmektedir. Hüsna’dan Meena’yı öğrendikten sonra onun hakkında biraz araştırma yaptım ve direnişçi kadın Meena hakkında okuduğum metinler arasında denk geldiğim çok güzel ve özel bir cümleyi aynen aktarmak istiyorum: "
1197,"Bugün Afganistan’da kırklı yaşlarda olan her kadın Meena’nın onun bir yarasını sardığı, bir şekilde temas ettiği anılarını çok net bir şekilde hatırlıyor. Meena hareketini, sokakta birebir kadınların hayatlarına dokunarak büyütmüştür."
1198,"Hiçbir yönetim kendi çıkar ve siyasi amelleri uğruna kadınları sömürmeye, özgürlüklerini kısıtlamaya, onları hor görme hakkına sahip değildir, olmamalıdır. En büyük temennimiz eşitliğin adaletin olduğu bir dünya yaratmaktır. İnsanlık adına amin.. İşte buradan itibaren de ülkemizdeki bazı benzer siyasi amellere değinmek istiyorum: İstanbul Sözleşmesi’nden çekilinsin önerisi. “Çekilmeli” fikrini muhafazakar kesime mal etmek isteyenler ve yasalaştırılmasını savunanlara din düşmanı imajını vermeye çalışanlar var. Bu sözleşmeye, birtakım kavramlara takılmadan, kadınların hak ve hukukunu göz önünde bulundurarak bakılmalıdır. Belki de İstanbul sözleşmesi bir nevi Afganistan’daki Meena’dır kim bilir…"
1199,Ve yazımı Murathan Mungan’ın Çador’unda burka giymeye zorlanan kadınlar için söylediği bir cümleyle son vermek isterim:
1200,İmgesini yitirmiş ve yüzleri gölgelenmiş kadınlar…
1201,Tüm dirayetli kadınlara vesselam…
1202,Görsel: Parth Upadhye
1203,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1204,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1205,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1206,Konuk yazar: şehide zehra
1207,"2005 yılında Amerika’nın göbeğinde siyahi ve başörtülü bir kadın, kadın ve erkek müminlerden oluşan karma bir cemaate Cuma namazında imamlık yaptı. Şimdilerde “Kadın İmam” (“The Lady Imam”) olarak bilinen ve dünyanın dört bir yanından Müslüman feministlere ilham veren “toplumsal cinsiyet mücâhidesi” Amina Wadud, o dönem yaptığı bu tarihi çıkış sebebiyle çeşitli radikal İslamcı gruplardan ölüm tehditleri aldı. Bu eylem bir kadının erkeklerin ibadetine önderlik ederek yüzyıllardır kabuk bağlamış fıkıh geleneğini ihlal etmesinin ötesinde; ümmet içerisinde açılmış bir toplumsal cinsiyet yarığına işaret ediyor. Wadud, daha sonra yaptığı açıklamada[2] dini kaynaklarda kadınları ibadetlere önderlik etmekten men eden hiçbir husus olmadığının altını çizerek, Müslüman kadınları Tanrı vergisi haklarını kullanmaktan alıkoyan ataerkil İslami geleneği hedef aldı. Bu beyanın altında; İslami feminizm tartışmalarının merkezinde yer alan din ve din yorumu ayrımı, Ziba Mir-Hosseini’nin[3] deyişiyle şeriat yani “başlı başına İslami olan yol” ve fıkıh yani “İslam hukukunun erkek elinden çıkmış yorumu” arasında gözetilen ayrım yatar. Tam da burası, “kusursuz Rabbin buyruğu” nun bittiği, “kusurlu erkek kulların yorumu” nun başladığı yerdir. Şüphesiz ki bu yorum, yorumlayanın yaşadığı tarihsel dönemden, içinde sosyalleştiği toplumsal yapıdan, nevi şahsına münhasır duygu ve deneyim dünyasından bağımsız düşünülemez."
1208,"İşte bu bizim hikâyemiz. Tıpkı Nevin’in[4] ve Çilem’in[5] hikâyesi gibi, bıçak gibi saplanan ve sapladığımız gerçekliğimiz. Bundan yıllar önce bir kadın evinin önünden yaka paça kaçırıldı. Rab ile arasındaki tüm aracıları reddettiği, dini kalbinin fetvasıyla anlamayı arzuladığı için defalarca tehdit alan Konca Kuriş[6] Hizbullah tarafından kaçırılıp işkenceyle öldürüldü. Korkusuz değildi. Savunmaktan geri duramadığı bir eşit kulluk tahayyülü vardı. Bu hayatı günahıyla sevabıyla yaşayıp giden her kul gibi düşmek ve kalkmak, kalbin fetvasıyla yol alıp yanılmak, tekrar denemek, tüm dış seslerden arınıp Rabbe yakınlaşmak arzusu miras kaldı ondan bize. Meryem’in bir hurma ağacına sarılıp çektiği doğum sancısı kaldı bize. Arkamızdan söylentiler, erkek homurdanmaları kaldı bir de. Meryem’in halkın erkeklerinden yaka silkip, yalnızlaştırılmış, çekiştirilmiş ve horlanmış bir şekilde Rabbe yönelişi kaldı bize. İçine kurt düşmüş tüm Müslüman kadınlar birleşsek, kaybedecek neyimiz var? Bin yıllık teraneler, zaten ödenmeyecek mehirler, “çoğu kadınlardan oluşan”[7] erkek mahsulü bir cehennemden başka. Fatma Yavuz[8], kadının aklının –dolayısıyla dininin de- eksik olduğunu öne süren ve Peygamber’e atfedilen rivayete karşı Rabbin kusursuz yaratışını savunduğu için Diyanet’ten ihraç edildi.  Zeynep Algı[9], kadın düşmanı rivayetleri tersten okuduğu için “halkı kin ve düşmanlığa tahrik” ile suçlanıyor. “İşlerini bir kadına bırakan topluluk asla felah bulamaz” rivayetine karşı “İşlerini bir erkeğe bırakan topluluk asla felah bulamaz” tweeti attığı için mahkemeye çıkacak ve yargılanacak. İşte bu bizim hikâyemiz. Aklına ve kalbinin pusulasına güvenen her Müslüman kadının yolu bir gün homurdanan erkeklerle kesişecek ve aklı başında hiçbir kadın ta yaratılışa dayandırılan bir eşitsizliği sineye çekmeyecek. Bu bizimki, izahı mümkün bir feminizm değil de nedir? Eşitliğe kavuşmak için erkeklerin keyfini bekleyenlerin vay haline! Bundan tam 12 yıl önce başörtüsü yasağına karşı umut veren bir kadın dayanışması örneğine şahit olmuştuk Birbirimize Sahip Çıkıyoruz[10] metni ile. İçine kurt düşmüş Müslüman kadınlar olarak birbirimize sahip çıkmak için kimden fetva bekliyoruz? Dinin kadın düşmanı rivayetlerden temizlenip fıkhın yeniden şekillenmesi ile hayatları en çok değişecek olan bizleriz. Zeynep’in davası buluşma, kucaklaşma ve bir şiddet biçimi olarak dini bilgiyi eğip bükme günahını kamusal bir problem olarak gündemleştirme fırsatımız olsun! Bana mahkeme salonu gösterildi[11], çoğu erkeklerden oluşuyor. "
1209,[1] Selin Top’un Çatlak Zemin’deki aynı başlıklı yazısı ile konuşan bu yazıda “bizim hikâyemize” bir başka açıdan bakıyorum.
1210,"[2] https://www.theguardian.com/world/2008/oct/18/amina-wadud-mecca-muslims#:~:text=Amina%20Wadud%2C%20an%20American%20academic,at%20the%20Oxfordshire%20Masonic%20Centre."
1211,"[3] Mir-Hosseini, Ziba (2009a) ‘Towards Gender Equality: Muslim Family Laws and the Shari’a’, in Zainah Anwar (ed.) Wanted: Equality and Justice in the Muslim Family, Kuala Lumpur: Musawah; An Initiative of Sisters of Islam"
1212,[4] https://www.catlakzemin.com/iste-bu-bizim-hikayemiz/
1213,[5] https://tr.sputniknews.com/turkiye/201606211023479014-cilem-dogan-ozgecan/
1214,[6] https://www.catlakzemin.com/16-temmuz-1998-musluman-feminist-konca-kuris-hizbullah-tarafindan-kacirildi/
1215,"[7] “Cehennem ehlinin çoğu kadınlardır” (Buhari, Hayz 6; Müslim, İman 132)"
1216,[8] https://www.gazeteduvar.com.tr/forum/2019/10/25/bir-ihracin-dusundurdukleri-fatma-yavuz-ve-diyanet
1217,[9] https://serbestiyet.com/featured/hadisi-tahriften-ifadeye-cagrildi-42417/
1218,[10] http://bianet.org/bianet/ifade-ozgurlugu/110263-basortulu-ortusuz-kadinlar-birbirlerine-sahip-cikmayi-surduruyor
1219,[11] Pek çok kadın davasına şahitlik etmiş olmam üzerinden
1220,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1221,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1222,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1223,Yazar: rumeysa ç.
1224,Boşandım.
1225,"Neden, nasıl kısmı benim ve eski eşimin meselesi. (Ve lütfen boşanan birine size anlatmadığı sürece neden diye sormayın, iyi niyetle bile olsa sonu kötü oluyor. Tek sorabileceğiniz: “Bu süreçte sana nasıl destek olabilirim? Bir şeye ihtiyacın var mı?” Bu kadar.)"
1226,"Benim için uzun, insanlık için kısa bir sürede gerçekleşen boşanma sürecimde fark ettiklerimi, kendime ders çıkarttıklarımı ise her zamanki alışkanlığımla paylaşmak, konuşmak istedim."
1227,"Boşanma sürecine Reçel’de okuduğum, etrafımda dinlediğim onlarca boşanma ve boşanamama hikayesinin ağırlığıyla başladım öncelikle. Çok ama çok korktuğumu, her şeyin her ne kadar bizler iyi insanlar olsak da aramızda büyük kavgalar, gerginlikler olmasa da kötüleşeceğini düşündüm. Kafam hep kötüye çalıştı. Öncelikle söyleyebilirim ki, boşanmak için evlenmedim pek tabii ve süreç hala benim için oldukça hüzünlü ve üzüntü verici bir süreç, ama yine de duyduğum hikayelerin tersine benim sürecim oldukça barışçıl ve uyumlu geçti. Bunun için bir elhamdülillah."
1228,"Ama süreçte beni en çok zorlayan şey kafamdaki, biraz önce bahsettiğim, sürekli zor olacağını, kötü olacağını söyleyen sesler gibi seslerle mücadele etmek oldu. Bu sesleri sizler için kısa bir özetleyeyim:"
1229,"Tüm bu seslerle mücadelem, boşanma sürecim tamamlanmasına rağmen tam olarak geçti diyemem. Ama hem kendimle hem de kafamdaki seslerle aramı yapmaya çalışıyorum. Bu süreçte yanımda olan tüm kadınlar sayesinde beceriyor gibi hissediyorum, gün geçtikçe daha yoğun bir şekilde hem de. Her şeyden öte, birbirimizin yaralarını iyileştirmekte bu kadar iyi olduğumuz için bizi çok seviyorum. Allah hiçbirinin yokluğunu, eksikliğini göstermesin."
1230,"Benim gibi seslerle mücadele edenlere ise kısa bir notum var: Bir feminist deyişin de sıklıkla söylediği üzere, yalnız da eksik de değilsiniz. Boşanamadığınızda da yalnız ya da eksik değilsiniz, boşandığınızda da. Kafanızdaki sesler bazen size en kötü senaryoyu söylüyor. Arada iyiye yakın senaryoları da düşünün bence. En azından iç huzurunuzdan ve sizin iyi olmanızdan daha önemli bir şey olmadığını dünyada. Sonrası sizi takip edecektir. Siz iyi olursanız, etrafınızdaki her şey, sorumluluğunu yüklendiğiniz her şey daha iyi olacak. En azından bende öyle oldu. İnşallah birbirimize ses olur, kendi sesimizi duymak için birbirimize daha çok yol açarız."
1231,Son not: Yazının bütünlüğünün içerisinde bir yer veremedim. Ama son bir şey daha söyleyesim var. Annesiyle ya da babasıyla yalnız olan bir çocuğa “annen nerde?” “baban nerde?” diye sormayın. Benim oğlum bu süreci çok şükür dünyanın en normal şeyi olarak yaşadığı için mutlulukla hayatımızdaki değişimi anlatıyor tüm detaylarıyla tanımadığı kişilere bile. Ama böyle bir soru sormak aklınıza geldiğinde bir nefes alıp kendinize sorun: “Bana ne?”. Emin olun kendisine “bana ne?” diye sormayan insanlar sürecin tüm detaylarından daha zorlayıcı ve daha acı verici.
1232,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1233,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1234,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1235,Konuk Yazar: Vatansız Konuk Yazar
1236,"X’in [marka adı] yeni penye şal koleksiyonunu ilk deneyen pabucumun influzuru olarak orlaynım. Bildiğiniz tüm penye şalları unutun, Suriyeli olma ihtimaliniz yok diyorum…"
1237,Daha önce de konuşulmuştur elbet ama her şey bu tartışmayla başladı… 
1238,"Bir şal markasının reklamını yapan popüler bir sosyal medya kullanıcısının gönderisi, markanın sahiplerinden biri tarafından da paylaşılmıştı… Olumsuz tepki ve eleştirilere, bireysel yazışmalar ve paylaşımlar dışında, yaptıkları ırkçılığı kabul ederek özür dileyen bir yanıt verdiklerini görmedim. "
1239,"Gündelik hayattaki ırkçılığın, ki Türkiye’de çok ağır, espri malzemesi yapılmasına güleceğimi sanmıyorum, offensive [hakaretâmiz, iğneleyici] mizahtan oldum olası hoşlanmam zaten. Bu ırkçılıktan; Araplara ve Suriyelilere yönelik tüm olumsuz yargılardan kendince muzip bir şekilde ilgi devşirmeye çalışan bir markanın özür dilemesi bence de yerinde olurdu. "
1240,"Çünkü çok büyük bir soru var: “Suriyeli gibi görünmek” ne demek oluyor ki, bundan böylesine kaçınmak istediğinizi söylüyorsunuz? Bu benzerliğin nesi sizi korkutuyor?  Fakir mi görünmek, ciddiye mi alınmamak, alaycı bakışlar mı? Güzel görünmemek mi? İçimizdeki ırkçının sesi bu kadar mı yüksek?"
1241,"Çoğunluğu 20li yaşlarda olan bu başörtülü kızların içinde, nasıl görünmek istediklerine dair ciddi ayrımlar var. Tüm bu tartışmalar ne kadar yorulduğumu hissettiriyor bana… Kasedi biraz geriye saralım…  "
1242,"Ben çok küçükken başörtü taktığımda birisi bana “abla” diye seslendiğinde üzülürdüm… Ne o kadar yaşlı ne de ablayım ben. Biraz zaman geçti, başörtüsü yerine ipek şal modası başladığında mutlu olmuştum; eee abla gibi görünmeme yolunu bulmuştum. O zamanlar kare başörtüsü takanlar epey bir geride kalmış, bugünün “cool” şeylerini yakalayamamış gibi gelirdi… İşin yoruculuğunun bir yanı bu: sürekli kendi görünümüne dair bir uğraş göstermen gerektiğini düşünmen, her görünümün senin kültürel yakınlıklarına ve politik aidiyetlerine dair bir şey söyleyebiliyor olacağı endişesi… Gerçekten herkes bu ayrımların bu kadar farkında mıydı? "
1243,"Bugün ise sosyal medya hesaplarından, butiklere ve global mağazaların kreasyonlarına kadar her yer tesettürle kombinlenebilecek, zaman zaman ayarını tutturamayan, zaman zaman cool [havalı] olmaya çok uğraşan, bazen casual [gündelik], bazen tesettürlü bir hayat tarzıyla uyuşacak gibi de görünmeyen, bazen vintage [belirli döneme ait, klasik], bazen çok hanım hanımcık yüzlerce tarza ulaşmak epey kolay. "
1244,"Ben ise elbette hâlâ yorgunum; kıyafetime karşı daha özensiz, başörtümü/şalımı da çok düzgün bağlamaya karşı daha ilgisizim. Ama elbette bu rahatlığın da türlü türlü duygusal bedelleri var.  "
1245,"Bu bir yanda “özensiz kıyafetinle” ilişkiliyken, diğer yanda güzelliğinle… Özenli olmak ve özensiz olmak, sevimli olmak ve olmamak… Kalabalığa karışabilir olmak? "
1246,"İçerisine adımımı attığım mağazanın çalışanının İngilizce olarak “Welcome” dedikten sonra çalışma arkadaşına “Arap kesin… Buna satarız ya…” demesi gibi, arkamdan “Nereden geldi bunlar.” ya da “Her yere yayıldılar.” diye söyleneni, şehrin pisliğinden, hastalıklardan dem vuranı ve “Bunları çok küçükken evlendiriyorlar…” gibi tüm bu kötü sözlerin, insanın ağzından o “Suriyeli” sandığı birini görünce  dökülmesi… Aynı kıyafetle ya aşırı zengin Arap turist ya da mülteci sanılmak da apayrı bir olay. Sürekli kavgaya, cevap vermeye hazır yaşamak mı? Sürekli duymazdan gelmek mi? Ben artık başörtümü Arabic tarzda bağlamıyorum. Daha genel geçer ama daha az rahat; daha anaakım ama kendince bir çözüm işte. "
1247,Ya da sürekli fark edilmezlik istemek mi? Aslında ben bu laflara hiçbir zaman maruz kalmak istemiyorum? Aslında ben hiçbir şey olabilmek istiyorum? Keşke siyasilerin fitilini ateşlediği tüm bu kavgaların bedelini bedenlerimizde taşıyarak yürümüyor olsaydık. 
1248,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1249,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1250,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1251,Konuk Yazar
1252,"Bizimkisi bir
aşk hikayesiydi. Dünyada bitmeyeceği sanılan, ahirette devam etmesi umulan… "
1253,"Başörtüsü yasaklarının kısmen uygulandığı günlerde, ülkenin en seçkin üniversitelerinden birinin kalabalık bir amfisinde, amfideki tek başörtülü kızın   -ki o bendim- dersten atıldığı bir günde başladı bu hikâye. Ben ikinci sınıftaydım, o ise son sınıfta. Alttan aldığı bir ders buluşturmuştu bizi. Aylarca süren karşılaşmalarımızın tesadüf olmadığını, başörtülü kızlara kendince hamilik yapan erkek öğrencilerin kullandığı “bacım,” “kardeşim” kelimelerini hiç kullanmadığını benden önce arkadaşlarım fark etti. Bir gün mescid çıkışında yakaladı beni. Biraz konuşabilmek için izin istedi. Yan yana yürürken “Ben, sizi takdir ediyorum; saygı duyuyorum; hayranlıkla izliyorum. Ama hepsinden önemlisi sizi düşünmeden bir an duramıyorum. Aylardır düşünüyorum, hayatımın geri kalanını sizinle birlikte geçirmek istiyorum.”  deyiverdi bir anda. Heyecanlandım ama şaşırmadım. Bugünü bekliyordum zaten. O günlerde üniversitede okuyan her başörtülü öğrenci az çok idealist bir mücahide; namaz kılan erkek öğrenciler ise mücahid idi. Ve her mücahide onun gibi bir mücahid ile evlenmek isterdi. Biraz zaman istedim, önümüzde zaten yarıyıl tatili vardı. Tatil dönüşü kararımı vermiştim. Başörtülü kızların bir erkekle görülmesinin çok abes karşılandığı zamanlardı o yıllar. Yalnız kalmadan, el ele gezip dolaşmadan, mümkün olduğu kadar haram-helal sınırlarına dikkat ederek bir dönem geçirdik. İyice aşık oldum o bir dönemde. Dindardı, yakışıklıydı, karizmatikti, lider vasıflıydı, merhametliydi, zekiydi. Biraz kıskanç, biraz da otoriterdi. O yaz ailelerimizin bütün muhalefetine rağmen nişanlandık ve sonra nikahlandık. İlk başlarda benim ailem eğitim ve iş hayatım için endişeliydi. Onun ailesi ise oğullarının kendi çevrelerinden, kendi seçtikleri bir kızla evleneceğini umduklarından hayal kırıklığına uğramıştı. İki yıl sonra da evlendik. Beş yıl önce yatılı bir lisede okuduğum şehre gelin olarak gittim."
1254,"Benim ailem sıradan, mutaassıp, tek maaşlı bir memur ailesiydi. Eğitime önem verirlerdi. Ablam öğretmen olmuştu. Erkek kardeşim tıp fakültesi öğrencisiydi. Maddi imkanlarımız sınırlıydı. Eşimin ailesi ise şehrin ileri gelen tüccarlarından, kızlarını ilkokuldan sonra Kur’an kursuna yollayan, bir cemaatin aktif olarak içinde bulunan oldukça varlıklı bir aileydi. İki ağabeyi babasıyla birlikte çalışıyorlardı. Ablası ve kız kardeşi evliydi. Eşim ailenin üniversite mezunu tek üyesi, ben ise ilkokuldan sonra okula devam etmiş tek kadınıydım. Aileyi çok sevdim, sanırım kayınpederim dışında herkes tarafından da sevildim. Kayınpederim oğluna, kendi cemaatlerinden evlenmediği için kırgın; bana karşı mesafeliydi. Hoş, öyle bir otoritesi vardı ki; bu sadece bana değil herkese karşı mesafeli olmasına sebep oluyordu.  Uzun uzun anlatıyorum çünkü yaşadıklarım bütün bu bağlamdan ayrı değil. "
1255,"Evlenmeden önce
benim çalışmam hakkında konuşup anlaşmıştık eşimle. Babasının tepkisine rağmen
bir fabrikada mühendis olarak işe başladım. Maaşım az da olsa çalışmakta
ısrarcıydım. Başörtülü çalışıyordum, birçok kadın işçinin olduğu bir
ortamdaydım, namazlarımı kılabiliyordum. İşi bırakmam için bir sebep yoktu. Ta
ki hamile kalıncaya kadar… İş hayatım ilk yılını doldurmadan hamile kaldım.
Sürekli kusarak ve raporlu geçirdiğim üç ayın sonunda hamileliğim gerekçe
gösterilerek işten çıkarıldım. Uzun yıllar sürecek ev hanımlığı serüvenim
başlamış oldu böylece. "
1256,"İlk çocuğumun hemen ardından, tam bir yıl sonra ikincisi dünyaya geldi. Sonra üçüncü, sonra dördüncü. Evliliğimin on birinci yılında dört oğlum vardı.  Eşim, babası gibi otoriter bir aile reisi olmasına rağmen ilgili bir baba, hâlâ âşık bir kocaydı. Üniversite yıllarında yurdunda kaldığı grupla bağını koparmış, ailesiyle aynı cemaate devam etmeye başlamıştı. İş hayatı çok iyi gidiyor; babasından ayrı bir sektörde, babasının izinde ilerliyordu. Hizmetten, sohbetlerden geri kalmıyor; bir kız Kur’an kursunun bütün masraflarını karşılıyordu. Evimize sık sık erkek öğrencileri davet ediyor, pazar günleri çocuklarımızı da alıp öğrencilerle birlikte pikniğe gidiyorlardı. Bu öğrencilere yemek yapma işini ben de severek yapıyor, Allah rızası için bir şeyler yapmaktan mutlu oluyordum. Haftada bir gün evimizde sohbet yapılıyor, Kur’an okunuyor, ibadet ediliyordu. Kocamın geri kalan günlerde de mutlaka bir meşgalesi oluyordu. Hatta ben bunun esprisini yapıyor, arkadaşlarıma “Kocamın dışarı çıkmak için hep bir sebebi vardır. Bir gün zikretmeye, bir gün fikretmeye, bir gün şükretmeye gider. Evde olduğu günlerde de misafirimiz oluyor zaten.” diyordum. Bütün bunların dışında hem iş hem de hizmet için sık sık yurtdışı seyahatlerine çıkıyordu.  "
1257,"Dört çocuklu bir ev hanımıydım, ama kocamın “melike”siydim. Çalışarak elde etmekte zorlanacağım birçok maddi imkâna sahiptim. Güzel bir evim, arabam, çocuklarımın bakımına destek olan, evimin işlerini yapan bir yardımcım vardı. Kocam bütün yoğunluğuna rağmen bana vakit ayırmaya çalışan, arada çocukları evde bıraktığımız romantik bir hafta sonu kaçamağı planlayabilen bir kocaydı. Her yaz tatile, sık sık Umre’ye gidiyorduk. Henüz bugünkü gibi Müslüman burjuvazinin oluşmadığı 90’lı yıllara ve 2000’li yılların başlarına göre oldukça lüks yaşıyorduk."
1258,"Eşimin cemaatine
kendimi yakın hissedemiyordum. Sorgusuz sualsiz bir lidere teslim olmak bana
göre değildi. Benim de devam etiğim, konferanslarına katıldığım, yardım
faaliyetlerinde yer aldığım bir topluluk vardı. Ama biz daha çok özgür takılan
kadınlardık. Bazen hemfikir olur, aynı şeye dertlenir, ağlar, aynı şeyle mutlu
olur gülerdik. Bazen fikir ayrılığına düşer tartışır, sonunda ortak bir noktada
buluşamasak da kavga etmez, birbirimize saygı duyardık. Kermes yapar, ihtiyaç
sahiplerine ulaşırdık. Konferansla paneller düzenler, İslam dünyasının ve
Müslüman kadının sorunlarını tartışırdık."
1259,"Üniversitede okuduğum yıllarda birlikte başörtüsü mücadelesi verdiğimiz arkadaşlarıma bunları anlatsam bir peri masalı olduğunu düşünürlerdi sanırım. Dindar, yakışıklı ve zengin bir adam, dört çocuk ile hizmetten ve ilimden geri kalmayan bir kadın, Kur’an kurslarına, öğrenci evlerine, çevresindeki hatta yurtdışındaki ihtiyaç sahibi Müslümanlara uzanan eller… Üstüne üstlük o dindar, yakışıklı ve zengin adam aynı zamanda romantik bir koca! "
1260,"Bir aşk
hikayesiydi bizimki. “Aşkımız Allah aşkına vesile olsun.” diye dua edilen, Allah
rızasına niyet edilerek yola çıkılan, ailelerle yapılan mücadelenin ardından
gerçekleşen bir evlilik. Bu evliliği taçlandıran dört güzel çocuk, helal rızık
için çalışan, ailesine her sabah namazını cemaatle kıldıran, sahip olduğu
hiçbir şeyi onlardan esirgemeyen bir baba… Kocasına karşı itaatte kusur
etmeyen, ülkenin en güzel üniversitelerinden birinden mezun olup, diplomasını çocuklarını
büyütmek için rafa kaldıran bir anne… "
1261,"Bütün bu peri masalının içinde aslında gene sadece peri masallarında  görülebilecek bir şekilde otoriter bir kocaydı eşim. Sabah namazı beraber kılınacak, kahvaltı saat yedide yapılacak ve herkes sofrada hazır olacaktı, örneğin. Biri bir yaşında, diğeri yeni doğmuş iki bebekle uğraştığım günlerde bile bu kuraldan taviz vermedi. Bebeğin bakımını üstlendi, çocuklarla ilgilendi ama her sabah yedide o sofraya oturuldu. Kadınların pantolon giymesinden nefret ettiği için, evlendiğim hatta nişanlandığım günden beri pardösünün altından bile olsa hiç pantolon giymedim. İzin vermedi demeyeceğim; çünkü başlarda aşk sarhoşluğundan, sonra tepkisini tahmin ettiğim için hiç teşebbüs etmedim. Kıskançtı, yabancı bir erkekle konuşmamdan hoşlanmazdı. "
1262,"Bir başka hassas olduğu konu da akşam ezanından sonra yanımda kendisi yokken ev dışında olmamdı. Çalıştığım zamanlarda işten çıkış saatim akşam ezanından sonraysa, fabrika kapısında beklerdi. Daha sonraları da akşam ezanından geç gelmem eşim için kavga sebebiydi. Evden çıktığımı bildiği günler akşam ezanında evi arar, kontrol ederdi. Akşam dışarıda olmamı gerektirecek bir işim varsa benimle birlikte gelir ve işimin bitmesini beklerdi. Programlarımı onun istediği şekilde ayarlamaya çalışırdım. Eve geç kalırsam özür dilememi bekler, özür dilemezsem bağırır çağırır, beni kısıtlayan tek hassasiyetinin bu olduğunu söyler, dini gerekçelerini sıralar, en sonunda bir daha tekrarlanmamasını Allah rızası için rica ederdi.  Ve itiraf edeyim, bunların dışında ben onun “melike”si; o ise hep iyi huylu, cömert, sabırlı, ilgili ve benim severek, isteyerek itaat ettiğim, âşık olduğum adamdı. Temizlik, çocuk bakımı, akşam yemeğinin hazır olup olmaması, ailesiyle ilgili meseleler, para konuları ve daha birçok gündelik mesele hiç sorun olmazdı. Tatlı sözler ve sürprizlerle beni mutlu etmeyi bilirdi. Çocuklarımızla çocuk olur, bütün yoğunluğun arasında maddi imkanlarını da seferber ederek eğitimlerine ve sosyal faaliyetlerine vakit ayırmalarını sağlar, derslerine fırsat buldukça yardım ederdi. "
1263,"Bizimkisi bir
aşk hikayesiydi, dört çocukla taçlanan. Allah için sevilen, Allah için yaşanan,
çocukların Kur’an okuyarak, dinleyerek büyüdüğü, ezan ve ḳāmet seslerinin
yankılandığı, cemaatle namaz kılınırken imam olan babanın sırtına küçük
çocukların çıktığı bir evde geçen bir hikâye."
1264,"Bir gün, ama hiç
ummadığım bir gün hikâyenin sonu geldi birdenbire. Deprem bölgesi olmayan bir
yerde yaşanan, hiç beklenmeyen şiddetli bir deprem gibi, ansızın geldi. Beşinci
çocuğuma hamile olduğumu öğrendiğim o gün geldi. Beklenmeyen hamileliğin
karışık duyguları içindeyken geldi. Sevgili kocam, gönüllü cariyesi olduğum,
güzel huylu, merhametli, cömert, güler yüzlü ama yine de otoriter kocam, üç
gündür evde yoktu. İş seyahatlerine alışıktık, bizim için sıradan bir yokluktu.
Güzel bir mayıs sabahıydı. Bahçedeki güller açmış, neşeyle sallanıyorlardı. Bu sırada
telefonum çaldı, kocamdı:  "
1265,"“Hazırlan. Annemlerin bağ evini hazırlattım. Birkaç gün baş başa kalalım. Çocuklar akşama kadar bakıcıyla kalsın. Akşam dedeleri gelip alacak.  Annemle de konuştum, birkaç gün o bakar.” dedi. "
1266,"Hamile olduğumu bilmiyordu, içine mi doğmuştu? Ben ona sürpriz yapmayı düşünürken o bana sürpriz hazırlamıştı. Akşam olmadan eve geldi. Çantamı hazırlamış, en sevdiği kokuları yanıma almış, en şık iç çamaşırlarımı valize koymuştum. "
1267,"Bağ evine
vardığımızda sürpriz daha da güzelleşti. Ev sıcacık, sofra hazırdı. Yemeğimizi
yedik. O imam oldu ben cemaat; akşam namazımızı kıldık. Çayımızı demledik,
hırkalarımızı aldık, verandaya çıktık. Allah rızasını kazanmaktan konuştuk, üniversite
günlerimizden bahsettik. Evliliğimizi kurarken amacımızın Allah’ın rızasına
uygun bir yaşam olduğundan bahsettik. Bize verdiği nimetler, hizmet ve ibadet
fırsatı için, namaz kılan evlatlarımız için Allah’a şükrettik. "
1268,"Gecenin, hatta
hayatımın sürprizini yatsıdan sonraya saklamış, bilemedim. Hamile olduğumu bile
söylemedim, söyleyemedim… "
1269,"Yatsı namazından
sonra oturduk ve konuşmamız gereken çok önemli bir konu olduğunu söyledi. Ben
hamile olduğumu söylemeye hazırlanıyordum. Benden önce davrandı. Pat diye
söyleyiverdi. Benim sevgili kocam, merhametli bildiğim kocam, yüreğimin orta
yerine bir bıçak sokuverdi. "
1270,"“Ben…” dedi yutkunarak…                                                                            “Yeniden evlendim, üç gün önce. Haram işlemedim, yanlış bir iş yapmadım, Allah’ın izniyle, peygamberimizin sünnetiyle evlendim.” "
1271,"Dondum kaldım. Hazırlıksızdım. Her şey çok güzeldi, o kadar güzeldi ki, 37 yaşında hamile kalmıştım ve bu durumdan mutluydum. Nasıl hiç sezmedim, anlamadım? Ne zaman karar verdi buna? Kimi, nereden buldu? Ne soracağımı, ne söyleyeceğimi bilemedim. Ağladım, ağladım, ağladım…"
1272,"“Ağlama artık, kendine eziyet etme. Olan oldu. Ortada yanlış bir şey yok. Allah’tan gelene sabretmek gerek. Bu durumun seninle ilgisi yok. Sen benim karımsın, değişen bir şey yok.”"
1273,"Allah’tan gelen mi? Bu iş Allah’tan gelmedi, senin nefsin ve şehvetinden geldi. Benimle ilgisi yok, öyle mi? Benim yuvam, benim evliliğim ve benim kocam. Ama bu işin benimle ilgisi yok, öyle mi? "
1274,"Ağladım, sustum, tekrar ağladım, sinir krizi geçirip mutfaktaki her şeyi kırdım, bana engel olmaya çalışan kocamı yumrukladım. Avaz avaz bağırarak hamile olduğumu söyledim. Ama sanki üç gün önce yanımda olan, on beş yıllık kocam gitmiş, bambaşka bir adam gelmişti. Ne bir merhamet, ne duygusallık… Biraz sakinleştiğimde “Hayırlı olsun, gözümüz aydın. Bu güzel haberi böyle karşılamak istemezdim ama bu da Allah’ın bir hikmeti.” dedi. "
1275,"Düşündüm. Olabilir miydi? Rabbim bu yaşadıklarım karşısında yuvamın yıkılmaması, sabredecek bir gerekçem olması için mi nasip etmişti bu evladı bana?  "
1276,"Kadınlık gururum, çocuklarımı da alıp hemen terk edip gitmemi söylüyordu ama bunu söylerken yalnız kalıyordu. Mantığım öfkeyle kalkma, zararla oturursun, sakin ol, iyi düşün diye nasihat ediyordu. İmanım sabret, Allah’a tevekkül et, zina yapmadı, haram işlemedi, bu bir imtihan diyordu. Kalbim ihanete uğramanın verdiği acıyla kıvranıyor ama içindeki aşkı söküp atamıyordu. "
1277,"Bağ evinde üç
gün kaldık. Bu üç günde sakinleştim. Çalışıp kendi ayaklarım üzerinde dururum dedim,
daha doğmamış bir bebekle nasıl yapacağımı bilemedim. Ailemin yanına dönsem
diye düşündüm, bu evliliğimi sürdürmekten daha zordu, yapmazdım. İşimi Allah’a
havale ettim."
1278,"Bugün bir yıl
oldu. Kadınlık gururumu dinlemedim, dinleyemedim. Dört oğlumdan sonra gelen
kızım kucağımda üç aylık, ben otuz sekiz yaşındayım. Kocamın yeni karısı ise
sadece yirmi yaşında. Kocam, bana ve çocuklarıma karşı sevgisinde değişen bir
şey olmadığını göstermek için sürekli uğraşsa da bedeni, yirmi yaşın tazeliğine
çoktan kaptırdı kendini."
1279,"Ben anne babasının akıllı kızı, kayınvalidesinin âlim gibi gelini, kocasının melikesi olan kadındım. Mühendistim, erkeklerin akıl erdiremediğine akıl erdirendim. Söylediğim dinlenir, yazdığım okunur, pişirdiğim yenirdi. Bir de kadın gibi kadındım. Şimdi? Şimdi melikeliği yirmi yaşında bir tazeye kaptırmış bir kumayım. Diğer özelliklerim bende hâlâ.  "
1280,"İşte bir aşk
hikayesi böyle bitti. Aşktan geriye kalan sadece bu hikâye… "
1281, 
1282,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1283,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1284,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1285,Konuk Yazar: nuref
1286,Bir ara CD ve DVD’leri ile her eve giren ve sonra Kanal 7’nin baş tacı edip tekrar tekrar oynattığı Hz. Meryem dizisini bilirsiniz. Bilemediyseniz de iki üç tuşla bulabilirsiniz tüm bölümlerini.
1287,"İşte herkesin diziyi sürekli izleyip durduğu zamanlarda ben henüz ilkokuldaydım. Özellikle küçük Meryem idolüm olmuştu. Evde bulduğum şeyleri üzerime geçirip Meryemcilik oynamaya bayılırdım. Evdekiler de beni izlemeye bayılırdı. Sonra oyuncaklarımı unuttuğum gibi, Meryem’i de unuttum. Büyüdüm."
1288,"Bir gün rastgele aklıma geliverdi, bulup tekrar izlemeye başladım. Meryem’in büyük hali meğer küçükken hiç dikkatimi çekmemiş. Bu sefer de büyük Meryem’i hayran hayran izledim. Sonra bir bölümde bir ses ona mabeddekilerle birlikte namaza durmasını söyledi. Kadınların bakmasının bile yasak olduğu bir mabed… Meryem kalktı, yürüdü, merdivenleri çıktı, mabede girdi, namaza durdu. İçerideki erkeklerin onu fark etmesi saniyeler sürdü. Meryem’in kendileriyle beraber namaza durduğunu görünce öyle dehşetli bir bakışları vardı ki, bana çok tanıdık geldi. Hele sonrasında Zekeriyya, onu dövdüklerini söyleyince bu tanışıklık karşısında gözyaşlarımı tutamadım."
1289,"Yalnızca bir dizide geçen ve gerçekliği müphem olan böyle bir olaydan, böyle bir tanışıklık çıkarışım belki de çok zorlama gelecektir birçoklarına. Ama ben Meryem’in kendileriyle beraber namaz kılmasından haşyete kapılanları, bugün kadınları sosyal hayatta gördüklerinde aynı dehşete düşen suratlarından tanıyorum. Hak talebinde bulunan bir kadın gördüklerinde hemen televizyonlara koşup nutuk çekmelerinden tanıyorum. Camide “kadınlar mahfilinin” dışında namaza duran bir kadın gördüklerinde namazını durdurmalarından tanıyorum. Kendilerinden daha çok sesi çıkan bir kadın gördüklerinde o sesi bastırana kadar bağırmalarından tanıyorum."
1290,Size de tanıdık geldi mi?
1291,"Hatırlatayım; dizide Meryem, odadakiler tarafından dövülerek kovuluyor. Eminim şimdi daha tanıdık gelmiştir."
1292,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1293,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1294,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1295,Konuk Yazar: Esra Karadoğan
1296,"Yıllar önce Reçel’e ilk kez yazmak istediğimi fark ettiğimde kendi ismimle yazmak istememiştim. Mahlasımın mahlasını kullandım. Çünkü o kadar güçlü değildim, buraya yazdıklarımın yankı bulacağını biliyordum ve ben de okunsun isteğiyle yazıyordum fakat bir de yargılanmak vardı. Örneklerini görüyordum, insanlar kavga ediyor, açık açık söyleyemese bile arkasından konuşuyor ve ben de tüm bunları görüyordum. Feminist diye etiketlenmek istemiyordum. Ne korkunç. “Evlisin ve feministsin?”,  “Kapalısın ve feministsin, öyle mi?” cümleleriyle baş edebilecek gücüm yoktu. Ayrıca yine el alem radarı devreye giriyordu ve el alem feminist olduğumu öğrenince ya kocası ya da babası buna kötü davranmış diyeceklerdi ve ikisini de töhmet altında bırakmak istemiyordum. Sonra bana bir şeyler oldu. Ne zaman, nerede o kırılmayı yaşadım tam olarak bilmiyorum. Öldürülen kadınlar karşısında hissettiğim öfke ve çaresizlik mi, yoksa iyi biri diye bildiğim insanların bile nasıl ayrımcılık yaptığını görmem mi ya da pandemi sonrasında sık sık hissettiğim o, dilimin bağları çözüldü hissi mi bilmiyorum. Hiç kimsenin düşüncesini umursamamaya başladım."
1297,"Yaşam biricik ve kıymetli, her anını iyi değerlendirelim iyimserliğinde değilim. Karamsarım çoğu zaman ve bu karamsarlık bana gerçekçilik de kazandırıyor. İçimde yanan bir alev var artık. Eskiden bir kıvılcımdı ve bir anda beni saran aleve dönüşecek diye korkuyordum. Bir anda beni sarmadı, yavaş yavaş yaptı bunu ama iyi oldu. Zümrüdüanka kuşu gibi hissediyorum kendimi. Yanıyorum ve yeniden var oluyorum. Her ölümle kahroluyorum ve kalkıp konuşacak gücü kendimde tekrar buluyorum. Yanıyorum ve bir daha sakin bir şekilde anlatmak istiyorum. "
1298,"Kadın cinayetleri politiktir dememize kızmış bir kadın kardeşimiz, başka ülkelerde de kadınların öldürüldüğünü ve sayıların bizim ülkemize kıyasla çok daha fazla olduğunu söylüyor. Elinde rakamlarla bir karşılaştırma yapıyor üstelik ve kadın cinayetleri politiktir denmesine tepki gösteriyor. İşin uzmanı olmadan ahkâm kesmek istemem ama hayat beni çoğu kadın gibi yüz yüze getirdi. Boşanmaların nasıl yokuşa sürüldüğünü anlatmak isterim. Kocasından şiddetli dayak yediği halde boşanamayan kadınlardan, boşanmak istediğinde tazminat sebebi haklı olsa bile tazminatların kimsenin anlamadığı bir şekilde kuşa çevrilmesinden. Hâlbuki erkeklik gururu gibi bir kadınlık gururu da var. Ayrıca bir iki gündür erkeklerin nafaka ödememek için attıkları taklaları da okuyoruz. Aslında bunlar her gün önümüze düşen haberlerin bir kısmı ve maalesef aşinayız. Öte yandan bilmediğimiz kısmı var. Psikolojik şiddet, tehdit ile devam eden evlilikler var, ailene seni anlatırım diyenler, kadını sorunlu diye etiketleyenler, kızlarına sahip çıkmayan aileler var. Bizim ülkemizde maalesef ki kol kırılsın yen içinde kalsın kültürü var, evlerimizi nasıl ki misafirler için her zaman hazır ve temiz tutmak istiyoruz, evliliklerimiz de öyle olsun istiyoruz. Pırıl pırıl, sorunsuz. Ama değil ve bazen banyolar kan içinde. Bazen kadınlar dolaba çarptım diyor, bazen kadınlar merdivenlerden yuvarlandım diyor ve biz de inanıyoruz. Buna inanmak çok kolay çünkü. Hepimiz için konforlu. Bunlar hepimizin bildikleri. Değiştirmek, değişmek zaman alacak ama olacak, ben buna inanıyorum."
1299,"Peki tüm bunların karşılığında politik anlamda ne yapılıyor? İstanbul Sözleşmesi kaldırılsın deniliyor, maddeleri değiştirilsin isteniyor. Uygulanmıyor! Diyanet çıkıp diyor ki, kocanız size vurmaya kalkarsa çay verirken uygun bir dille neden yaptığını sorun. Burada erkekler için bir akıl yok. Akıl yine kadına veriliyor. Akşam oldu mu kocana çay hazırla hanım deniliyor, akşam oldu çürük gözüne rağmen, ince sesinle, onu rahatsız etmeden sor diyor. Diyanet bu ülkede yemekte tuz olmadığı için dayak yiyen kadınlardan bihaber olabilir mi? Ama bu açıklamaları yapıyor ve sonra kadın cinayetleri politik değil denmemiz bekliyor. Ülkede polise defalarca giden, onu kimin tehdit ettiğini söyleyen kadınlar öldürülüyor. Katil belli ama hiçbir şey yapılmıyor, kadın korumaya alınmıyor… "
1300,"Kadın cinayetleri politiktir. Kadın cinayetlerinin olduğu, her gün iki kadının ölüm haberini aldığımız böyle bir dönemde politikacılardan bizim yaptıklarımızdan fazlasını yapmalarını bekleriz. Biz tweet atarız, İnstagram’da siyah beyaz fotoğraflarla dünyaya yayılan akımlar başlatırız. Ama politikacıların aksiyon almasını bekleriz, yasaları uygulayacağız demelerini bekleriz. Yasa çalışmalarında kadınların aktif rol almasını, en basitinden “sembolik iki bayan milletvekili” olmayan görüntüler bekleriz. Ama dün önümüze İstanbul Sözleşmesi’ni konuşacak bir heyetin fotoğrafı çıktı. Sadece erkeklerden oluşan bir heyet ve kadın cinayetleri politik değildir öyle mi? "
1301,"Bu yazının ilk taslağını yazdıktan sonra, son 24 saatte 10 kadın daha öldürüldü. Kimi oğlu tarafından, kimi evlilik teklifini reddettiği için, kimi sadece hedefte olduğu için. Bir gün içerisinde 10 kadın daha öldürüldü. Bu haberlerin altına, kadınların, öldürülen kadınların bir şeyler yaptıkları ve sonuçları altında öldürülmüş olabilecekleri yazdı erkekler. İstanbul Sözleşmesinin maddeleri uygulansaydı o kadınlar güvende olabilirlerdi ama yapmadılar. Göz göre göre sözleşmeyi uygulamıyorlar, görmezden geliyorlar. Soruyorum size, siz hâlâ kadın cinayetleri politik değildir diyebiliyor musunuz? Birkaç gün sonra İstanbul Sözleşmesi konuşulacak. Bunca ölüm arasında kadınları koruyabilecek sözleşmemiz değerlendirilecek. "
1302,"Ben bu yazıyı düzeltirken Abdurrahman Dilipak, İstanbul Sözleşmesini savunanlara fahişe dedi. Bunu söyleyebiliyor ve insanların onu alkışladıklarını, #fahişe diye trend topic yaptıklarını görüyoruz. Böyle bir zihniyet hâkimken, kadınları korumak üzerine kurulu elinizde hâlihazırda bir sözleşme varken, neden uygulamıyorsunuz?"
1303,"Pandemi döneminde Twitter’a çok sıkıldığımı yazmıştım ve hiç tanımadığım biri büyük harflerle “Kalk, eşine, çocuklarına börek yap,” yazmıştı, “Ne sıkıntı kalır, ne de tasa.” Trol hesap değildi, gerçekten böyle düşünüyordu ve ben tepki gösterince bayağı şaşırdı, beni engelledi. Anladım ki onun dünyasının normali bu, ama benim değil. Eskiden bu bakış açısını değiştirmekle başlayacak her şey diye düşünürdüm ama bugün geldiğimiz noktada çok daha geride olduğumuzu fark ediyorum. Önce kadınların yaşam hakkını koruma altına alalım. Bunca kadın öldürülürken önceliğimiz bu olsun, maaş eşitsizliği, mobing ve diğerlerini konuşmaya da sıra gelir umarım."
1304,"İspanyol bir kadının kızının öldürülmesi ardından söylediklerini seyrettim. Tüylerim diken diken oldu. O videoyla bir daha yandım. Tekrar konuşuyorum. Görüyorsunuz ya başka bir ülkede, aynı dili konuşmadığımız bir kadının acısı da bizim acımız olabiliyor. Ne fark eder? İngiltere’de de kadınlar öldürülüyor, evet, İspanya’da da, tertemiz gözüken Finlandiya’da da. Ama yaptırımlar var, ama üstüne gidiyorlar, ama kadın siyasetçilerin sesini duyuyoruz. Bizde eksik olan kısım bu. Ben kadınların sesini daha çok duymak istiyorum, siyasette, önemli işlerde, hak ettikleri yere geldiklerini görmek istiyorum. Ben kadınları koruyan yasaların uygulanmasını istiyorum. Biz yaşayalım. Sonrası da gelir, eminim."
1305,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1306,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1307,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1308,Yazar: Feyza
1309,"Kocasının kardeşinin tecavüz ettiği, çocuklarıyla tehdit ettiği Fatma Altınmakas’ı, mahkemenin tecavüzcüyü salıvermesinden iki gün sonra evli olduğu adam Kasım Altınmakas katletti. Fatma yedinci çocuğuna hamileydi. Hayatı mecburiyetlerle geçmişti. Muhtemelen iki erkekten hangisini daha az ürküterek hayatta kalırım diye hesap yaparak… Nerede hata yaptığını düşünerek… Adliye kapısında destek görmedi. Canından oldu."
1310,"Üniversite öğrencisi Pınar Gültekin, tanıdığı bir erkek tarafından katledildi. Katil Pınar’ın yaşama ihtimali kalmayacağından emin olduğu yöntemler kullandı. Hayattayken bize ne olduğunu anlatamayan Pınar’ın, ölmüş bedeni de iz bırakmadan yok olsun, kimseye bir şey anlatamasın istedi."
1311,"Kadın cinayetleri, içinde tanıdık detayların olduğu birer hikâye. Bir kadın öldürüldüğünde, o detaylar gazetelere, haber bültenlerine, dedikodulara, sosyal medyaya düşüyor. Kadınların katlinin arkasında evli bir erkek, bir tecavüz, bir sınır ihlali, bir dikkatsizlik vardır muhakkak. Bazen içimizden bazen dışımızdan diyoruz: “Ah be kızım binmeseydin ya o arabaya,” “Ah ya keşke o kadar doğurmasaydın bak belliymiş ne oldukları,” “Aşık olmuşsun belli ama adam evliymiş, kırk yıllık karısına bunu yapan sana ne yapmazdı?” Satır aralarında bu sonun kaçınılmaz ya da önceden öngörülebilir olduğuna dair ipuçları arıyoruz."
1312,"Yanlış anlamayın, bu ipuçlarını (her zaman) kadını suçlamak için aramıyoruz. Tehlikeleri öngörebilelim, bir dahaki sefere benzer bir hataya kimse düşmesin, bir kadınlık bilgisi olarak birbirimize aktaralım diye arıyoruz. Aktarmışız da işte. O detayların toplamına toplumsal cinsiyet diyoruz: herhangi bir erkekle herhangi bir karşılaşmada yapılacak sıradan bir hatanın hayatımıza mal olabileceği bilgisi. Kadının hayatta kalma kılavuzu. Bu kılavuz hem bize kapıya gelen kargocuya karşı dahi önlem almamızı öğretirken, diğer yandan her nefesimizi şimdilik bir hata yapmadığımıza şükrederek aldığımızı hissettiriyor."
1313,"Mesela ben, feminist bir kadın olarak, kızlarım doğduğu günden itibaren onlara hiçbir baskı uygulamayacağından emin bir kadın olarak, onlar sokağa çıkarken içim titriyor. Şimdiye dek yabancıların peşinden gitmemeleri ve arabalara dikkat etmeleri dışında hiçbir uyarıda bulunmadım. Ama artık bunun yetmeyeceği yaşa geldiler. Şimdiden sonra onlara bu kadınlık bilgisini nasıl, ne ölçüde aktarmalıyım? İçlerine bir korku salmaktan, kendilerine güvenlerini sarsmaktan, giyim kuşamları, gülümsemeleri, neşe ve canlılıklarını suç gibi taşımayı öğrenmelerinden korkuyorum. Diğer yandan, bunu yazmak bile zor, hayatta kalsınlar istiyorum. Onların içine hayatları boyunca yanlış yapma ihtimalleri olduğu duygusunu vermeden hayatta kalmayı nasıl öğreteyim? Diğer bir deyişle, kadınların katlini sıradanlaştırmadan birbirimizin hayatına nasıl sahip çıkalım?"
1314,"İstanbul Sözleşmesi gibi bağlayıcı sözleşmeler ve ona bağlı olarak yapılan yasal düzenlemeler işte bu soruya verilmiş cevaplardan sadece biri olabilir. Kadınların dünyanın her yerinde yukarıda bahsettiğim kadınlık bilgisine dayanarak, ama bu bilgiyi doğallaştırmadan, bizi zincirlerimizden arındırarak koruyacak yöntem aramalarının sonucu olarak ortaya çıkıyor. Kadınların katli sıradan değil demek için devletlere müdahale ediyorlar. Erkek bir dünyayı, kadınların hayatlarının değersiz olmadığına ikna etmek için çabalıyorlar. Kadınların daha az insan olmadıklarına, yani eşit olduklarına herkesi ikna etmek için… Çok basit aslında değil mi? Ama işte o kadar basit değil. O yüzden bugün İstanbul Sözleşmesine, yarın gerekirse başka araçlara, başka düzenlemelere, yeni yöntemlere, her gün kadınlık bilgisini bir hayatta kalma rehberinden ibaret görmeyecek kadar özgürleşmemiz için ihtiyacımız var. Evimizde öylesine yaşarken ya da sokağa çıkarken içimiz titremesin diye."
1315,#İstanbulsözleşmesinesahipçık
1316,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1317,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1318,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1319,Konuk yazar: Zehra Keleş
1320,Çeviri metnin üçüncü ve son kısmıdır. 
1321,İlk kısım için: İslam ve Feminizm Kavuştuğunda -1
1322,İkinci kısmı için: İslam ve Feminizm Kavuştuğunda – 2
1323,Etikete Direnmek
1324,"Wedud ve Barlas’ın sunduğu Kuran’ın toplumsal cinsiyet kritiği sıklıkla feminist olarak nitelendirilir, dolayısıyla feminizmle ilişkilendirilen hem alçaltıcı hem övgü dolu çağrışımların yükünü taşırlar. İlki Müslümanların İslam’a ihanet ve Batılı değerleri sorgusuz sualsiz benimsemekle özdeşleştirilen feminist analize karşı çıkışlarından, diğeriyse hem Müslümanların hem de gayri-Müslimlerin dinin feministçe okunmasına verdikleri destekten ileri gelir. İster methetmek isterse de mahkum etmek niyetiyle olsun, bu iki isim feminist olarak etiketlenmeye yine de karşı çıktılar. Her ikisi de müspet toplumsal cinsiyet analizlerini feminist değil imani bir motivasyonla yaptıklarını savundular. Wedud kendi açmazını ve bununla nasıl uzlaştığını şöyle özetler:"
1325,"“Artık Üçüncü Dünya feminizmini, feminizmin sözü edilen diğer tüm eklemlenmelerini ve felsefi atılımlarını Feminizmin batılı kökenlerine referans vermeden kurmak mümkün değil. İşte bu yüzden kendi pozisyonumu hala imani[1] ve feminizm yanlısı olarak tarif ediyorum. Diğerlerinin bana atfettiği kategori ile uyumlu olarak çalışmalarım kesinlikle feminist olsa da, kendimi önüne “Müslüman” sıfatını iliştirerek de olsa feminist olarak tanımlamayı hala reddediyorum. Bunun sebebi feminist metodolojilere başvururken inanç ve kutsala dair yaptığım vurgunun öncelikli motivasyonum olmasıdır.”"
1326,"Wedud feminizm ve onun “Batılı kökenleri” arasındaki paralelliğin kaçınılmazlığını, kendisinin giriştiği pazarlığın onu feminist metodolojiden değil, bir siyasi proje olan feminizmden, diğer bir deyişle feminist hegemonyalardan uzaklaştırdığını açıklar. Onun bu karşı çıkışı feminist düşünce ile, daha önceki çalışmalarında “kadın deneyiminin içinden okumak” olarak bahsettiği yönelim arasında bir ayrım gözetir. Bu yüzden, “önüne İslami sıfatı iliştirilse de” kendisini feminist olarak nitelendirmekten kaçınıp, çalışmalarını feminizm yanlısı ve imani olarak tanımlar."
1327,"Wedud’un kendini feminizmden ayrı tutma gerekçeleri o kadar da net değildir. Bu yüzden çabucak şöyle bir tahminde bulunabilirim: Müslüman toplumlar halen sömürgeci feminizmin ağır yükünü taşırken, feminist diskur ile arasına mesafe koyup İslami kimliğin önceliğini sürdürmek istiyor olabilir. Tarihsel olarak Batılı bir düşünce sistemi olan akademik feminizm Avrupa aydınlanmasının entelektüel geleneğinden doğmuş; sömürgecilik, hegemonya ve emperyalizmin suç ortağı olmuştur. Chandra Mohanty, Manria Lazreg ve diğer üçüncü dünya feministlerinin gösterdiği gibi, Batılı olmayan kadınlar Batılı feministlerin hegemonik, alçaltıcı, haksız hüküm giydiren veya basitçe diğer kadınların deneyimlerini yok sayan söylemlerine halen maruz kalıyor. Dolayısıyla, Wedud’un feminizmle tümüyle özdeşleşmeye dair isteksizliği bir takım feminizmlerin taşıdığı önyargılar ve bunun külfetinden sıyrılmanın bir stratejisi olabilir. Gerçi Wedud da feminizmin çeşitliliğinin farkındadır. Bu yüzdendir ki, feminizm içinde kendi yerini bulmak zorundadır ve bunu kendine feminizm yanlısı diyerek kabul eder."
1328,"Feminist etiketini reddetmek ve feminist metotlara razı gelmek arasında yürütülen müzakare bir çelişki olarak görülebilir fakat bu sadece Wedud’un değil diğer Müslüman kadınların da başvurduğu bir stratejidir. Ayesha İmam, aktivistlerin yerel meseleleri uluslararası düzeye taşırken veya yerel problemlere hitap etmek için dışarıdan yardım çağırırken benzer bir yaklaşıma başvurduğundan bahseder. Imam bunun bir “çifte istihkak ve tenkit”[2] stratejisi olduğunu ileri sürer. Bu, hem yerel kültür hem uluslararası insan hakları çerçevesini eleştiriye tabi tutarken onlar üzerinde tasarruf hakkını da elden bırakmamanın bir yoludur.  Wedud’un alenen çelişen feminizm üzerinde hak talep ederken onun aleyhinde beyanda bulunma hali, Cooke’nin farklı öznellik pozisyonlarına stratejik bir esneklik sağlayan çok yönlü eleştirisi ile birlikte büyük yankı uyandırdı. Wedud’un feminist metodoloji ve feminist politika arasında yaptığı ayrım, ilkini rahatlıkla benimserken ikincisine dair huzursuzluğu bize Mohanty’nin bir ilim olarak feminizm ile feminist politik pratikler arasında kurduğu ilişkiyi anımsatıyor. Diğer ilmi alanlar gibi, feminizm de:"
1329,"“Yalnızca bir mesele hakkında bilgi üretimi değil,  maksadı ve idolojik niteliği bakımından doğrudan politik ve söylemsel bir pratiktir. Bunun en net görünümü birtakım hegemonik söylemlere müdahale biçimi olarak ortaya çıkar. Bu yüzden, feminist ilmi pratikler (yazmak, okumak, eleştirel ya da motomot her tür faaliyet) karşı çıktığı, direndiği ve hatta belki içten içe desteklediği güç ilişkilerine gömülüdür. Elbette ki, her ilmi alan biraz politiktir.”"
1330,"Wedud’un feminist politikadan feragat etmesi kendi çalışmasının politikayla olan ilişkisini reddetmesi ya da bir de-politizasyon çabası anlamına gelmez. Aksine, çalışmasındaki güçlü politik bilinci açığa çıkarır. Bu bilinç sayesinde Kuran ve sünnete göre kadınların ve toplumsal cinsiyetin feminist analizini icra etmede son derece müsterihken, feministlerin onu kendi politik amaçları doğrultusunda feminist olarak etiketlemesidir karşı çıktığı. Çünkü bu aslında bizzat Wedud’un politik amaçlarının çiğnenmesidir. "
1331,"Barlas da feminist kalıbına sokulmayı reddedenlerden. Feminist etiketi Barlas’ın Kuran’la karşılaşmasına dair “son derece hakiki ve özellikli bir şeyi reddeder”. Bu sebeple, Barlas kendisini “Allah’ın rahmetinin peşinde, onu niyaz eden bir kul”[3] olarak tanımlamayı tercih eder. Barlas feminizme muhalifliğini feminizmi “taşralılaştırma”[4] olarak teorize eder. Bu kavram onun için “eşitliğe dair tüm lakırdıları” içine alan ve asimile eden bir meta-anlatı olarak işlev görür. Nihayetinde, feminizm “ötekileştirmenin çeşitli biçimlerinde içkindir”, özellikle de “konu Müslüman kadınlarsa”. Daha sonraları, Barlas Badran’ın kendi çalışmasına atfettiği etikete bilfiil direndi ve bu iki isim tanımlama mevzuuna dair bir dizi tartışmaya girdi. Barlas başlarda kendini ihlal edilmiş hissediyordu: “Ben kendimi inançlı bir kadın olarak tanımlarken, nasıl olur da insanlar bana feminist der? Nasıl olurda diğer insanlar bana kim olduğumu ve ne yaptığımı anlatır?” Barlas’ın bir sonraki karşılığı ise kendi çalışması ile Mernissi gibi feministlerin çalışmaları arasındaki farkı netleştirmek, İslam’ın farklı okunuş biçimlerinin nasıl da tek bir feminist dilden –ataerki ve cinsiyet eşitliği söylemlerine dayanan- vücut bulduğunu açıklamak oldu. En sonunda, Badran’ın çalışmalarına atfettiği tanıma hapsolan Barlas şu sonuca varır: Feminizm “evrenselleştiren bir politik teori olarak işlev görmeye” devam ettiği sürece, Dipesh Chakrabarty’nin deyişiyle, “insan olmanın türlü yolları” ile bağdaşamaz:"
1332,"“insan olmanın türlü yolları, içinde boğuştuğumuz bitmek bilmeyen kıyaslanamazlıklar ile –kalıcı, tehlikeli ama kaçınılmaz bir şekilde- “yeryüzü dediğimiz bu fani dünya” için; var olmaktan kaynaklanan farklı aidiyet duygularımız dâhilinde yaşamak üzere giriştiğimiz mücadele”"
1333,"Barlas çalışmalarının feminist olarak adlandırılabileceği konusunda henüz ikna olmuş değil. Yine de, Badran’ın onun çalışmalarını neden İslami feminist olarak nitelendirmeyi seçtiğine dair yürüttüğü tartışmaya ve buradan açılan diyaloga sadık kalmıştır. "
1334,"İslam’ı kanıksamak, kavuşmayı kamçılamak[5]"
1335,"Kausar, Moghissi, Wedud ve Barlas’ın aksine; Kecia Ali Müslüman toplumların özünde kadınlara karşı baskıcı olduğu izlenimini güçlendirme riskini göz önünde bulundursa da, İslami düşünceyi eleştirel toplumsal cinsiyet okumasına tabi tutmayı bir adım öteye taşımaktan geri durmamıştır.  Ali kendisini Müslüman feminist olarak tanımlar, klasik toplumsal cinsiyet paradigmalarına isabetli eleştiriler getirir ve bu çağın Müslüman kadınlarının endişelerini göğüslemek için tarihsel olan toplumsal cinsiyet paradigmalarını nakletmenin zorluklarına işaret eder. Feminizmin İslam’daki yerini, ya da bu iki paradigmanın nasıl yakınlaşabileceğini sorgulamadan; Müslüman feministlerin görünürlüğünün bir parçası oldukları İslami entelektüel geleneğin “sınırlarını nasıl zorladığını” ve “onu onun dışındaki her şeyden ayıran çizgiyi nasıl yeniden şekillendirdiğini” açıklar. "
1336,"Benzer bir şekilde, Ali’den önce Mir-Hosseini de İslami hukukun feminist eleştirisini yapmış ve İran’daki hukuk pratiğinine dair sunduğu girizgâhta hukukun öngörülemezliğinin ve esnekliğinin kadınların hukuki öznelliklerini nasıl baltaladığını eşsiz bir perspektifle anlatmıştır. Ali’nin Cinsel Ahlak’ı ve Mir-Hosseini’nin yukarıda bahsettiğim makalelerinde feminizm başlığı açıkça yer alır ve her ikisi de feminizmin hegemonik politikasıyla daha az, eleştirel söylemiyle daha fazla ilgilenir. Bu çalışmaların Müslüman kadınlarla ilişkilendirilen kurban anlatısını yeniden işleyip işlemedikleri çok net olmasa da, her iki isim de feminist diskurun kullanışlılığına açıktır ve İslami hukukun feminist analizini sunarken şüpheye düşmezler. Bu; Müslüman kadınlardan, onların yaşam deneyimlerinden ve İslami gelenekle girdikleri kasıtlı işbirliğinden çıkan “içeriden” bir feminist söylemdir. Burada; İslam analizin dayandığı esas zemin olarak, feminizm ise bir analiz yöntemi olarak “ceptedir”. Bizim tartışmamız için asıl önemli olan nokta, bu pozisyonun İslam ve feminizmi bu iki paradigmanın yakınlaşması veya farklılaşmasına dair güçlü argümanlara gerek duymadan kavuşturmasıdır. Böylesi bir yaklaşım Leila Ahmed ve Fatima Mernissi gibi daha önceki düşünürleri hatırlatır. Mernissi’nin  “Kadın ve İslam: Tarihsel ve Teolojik Bir İnceleme” (1991)başlıklı ezber bozan çalışması yayınlandıktan çok kısa bir süre sonra “Peçe ve Erkek Seçkinler: İslam’da kadın haklarının feminist bir yorumu” ismiyle yeniden basılmıştı. İki başlık birbirinin yerine geçebilir olarak kabul edilmişti çünkü Mernissi için bu iki yaklaşım feminizmden Müslümanca hak talep etmeye imkan tanımaları hasebiyle birbirine muadildi. Bu kanıksayarak kavuşma halini önsözünde şöyle anlatır:"
1337,"“Batılı değerlerden kaynaklanmayan, İslami geleneğin hakiki bir parçası olan ve ülkenin siyasi ve toplumsal işlerine tam katılım talebiyle beslenen bir haysiyet, demokrasi, ve insan hakları arayışı”"
1338,Sonuç
1339,"Ali, Mir-Hosseini, Ahmed ve Mernissi, hatta Wedud ve Barlas’ta da gördüğümüz ve daha öncekilerde görmediğimiz şey kanıksanmış bir İslamdır. Bunun anlamı şudur: Bu isimler İslami geleneğe gömülü ve tarihsel olarak tespit edilebilen bir toplumsal cinsiyet bilincinin varlığına işaret eder. Tıpkı toplumsal adalet bilincinin de “gerçek İslam’da” hep var olageldiğini ve tarihsel olarak saptanabileceğini savunanlar gibi, eşitlik nosyonunun İslam’a yabancı olmadığının altını çizerler. Böylesi bir kanıksama, Badran, Cooke ve Jeenah’ta gördüğümüz İslami feminizmi bilinçli bir şekilde kurma çabasından farklıdır. Bu aynı zamanda İslami ve feminizmin iki farklı entelektüel paradigma olarak zinhar kavuşamayacağını savunan Kausar ve Moghissi gibi düşünürlerden de ayrılan bir yaklaşımdır. Bu yaklaşım, ancak kendisini toplumsal cinsiyet farklılığı analizine tabi tutan bir inanca teslimiyet ile mutmain olur. Aslında bu, Kurani yorumla “iyiyi arzulama, kötüden men etme”[6] noktasında aynı çizgide yer alan, İslam’ın adalet şiarının kadınları da kapsaması gerektiğini savunan bir toplumsal adalet analizin gayet tabi bir ifadesidir.  Ayesha Hidayatullah ve Sa’diyya Shaikh bu isimlendirmeye eşlik etmesi gereken dinamikleri çok iyi açıklar. Hidayatullah, burada detaylıca inceleme fırsatı bulamadığımız fakat son derece önemli çalışmasında İslami feminizmi formüle ederken oldukça itinalı bir eklemleme çabası sergiler. Yani, İslami düşüncede feminizm çalışmanın gerektirdiği bir tür ihtiyatlı olma halini ortaya koyar. Hidayetullah; Wedud, Barlas, Riffat Hasan ve diğerlerinin çalışmalarını tarif ederken “feminist teolojinin terminolojisini” kullanır. Ancak, bu terminolojiyi kullanıyor olmaları bu çalışmaların basitçe diğer geleneklerdeki feminist teolojinin “İslami versiyonları” olduğu anlamına gelmediğinin altını çizer. Bu tanımlama sadece içerdiği “belirsizlik” ile İslami feminist etiketini reddeden düşünürler üzerindeki emrivakiyi dışarıda bırakır. Ancak, Hidayetullah’a göre bu terminoloji ancak ve ancak “Tanrı’nın kadınlara teslim ettiği insani ve ahlaki tastamam saygınlığın bir ifadesi olan çeşitli dini geleneklerin yeniden ihya edilmesi için Müslüman ve gayri-Müslimlerin gösterdiği çabalar arasındaki bağlantılar ve sinerjiyi” açığa vurduğunda başarılı olur. Kendi eşitlik mücadelesinde İslam ve feminizmin yakınlaşmasına dair gerekçelerinden bahseden Shaikh’in çalışması ise bu sinerjinin başarılı olduğunun somut bir örneğidir. Shaikh önce İslam ve feminizmin kavuşmasının gayet meşakkatli bir şey olduğunu açıklar, sonra da feminist analize bağlılığını sosyal adalete adanmış güçlü bir inanç ve itimat olarak tanımlar:"
1340,"“Kendi sosyal ve kültürel ortamımda ataerki ile karşılaştığımda, kimi zaman din ve gelenek kisvesi altında sergilenen ve beni İslam’ın tam olarak neyden müteşekkil olduğu – ve bir mümin olduğun kadar toplumsal cinsiyetlendirilmiş bir beşer de olmanın ne demek olduğu- sorularıyla mücadele etmeye kışkırtan şey; sosyal adaletin yine mutlak bir zorunluluk olarak kendini göstermesiydi.”"
1341,"Hidayatullah ve Shaikh, İslam ve feminizmin kavuşmasını kendi inanç pratiklerine geleneksel olarak karşıt olan tekelciliğin tutukluk yapması ve buradan doğan fırsatın doğal bir ifadesi olarak sahneye koyar. Elbette ki, bu kavuşmanın Müslüman kadınlar üzerine daha ilerici bir düşüncenin mecburi önkoşulu olduğunu savunmazlar. Ayrıca, feminizmin Müslüman kadınlar ve diğer kadınların mücadeleleri arasında farklılığı yok edip aynılığı tesis etme potansiyelini gözden kaçırmamaya özen gösterirler. İslami feminizm denen bir birleşmede ısrar etmektense, böyle bir kavuşmayı açıkça telaffuz ederken çekimser ve itinalı kalmak -Barlas, Wedud, Mir-Hosseini ve Najmabadi’nin yaptığı gibi- sınırlar yıkılsa da söz konusu farkın devam etmesine imkan tanır. Böylesi bir yaklaşım tekamül ve inkişaf potansiyeli taşır; saydamlığa karşı yarı saydamlığı destekler.[7] İster feminist etiketine direnmek, ister İslam ve feminizmin kavuşmasına direnmek, isterse de kanıksanmış bir İslam cepteyken feminizm yapmak olsun, İslam ve feminizm arasındaki dinamik modern, Müslüman ve toplumsal cinsiyetlendirilmiş varoluş biçimlerini teorize etmek için verimli bir sahaya gebedir. Bizlerse bu dinamiğin üzerine yerleşmiş, bir yandan bu iki paradigma arasındaki boşluğu kolayca birleştirmek veya şişirmekten kaçınıyor; diğer yandan bu kavuşmanın imkanı ve yollarına dair eleştirel bakış açımızı sürdürüyoruz. "
1342,[1] Orjinalinde “pro-faith”
1343,[2] Orjinalinde “double claim and critique”
1344,"[3] Orjinalinde “a seeker of God’s grace, a supplicant for it”"
1345,[4] Orjinalinde “provincializing”
1346,[5] Orjinalinde “working toward a convergence and taking Islam for granted”
1347,"[6] Orjinalde “enjoin what is good and forbid what is not” ; yani sanırım “Emri bil maruf, Nehyi anil münker”"
1348,"[7] Anladığım kadarıyla; böylece her bir paradigma diğerinin ışığını geçirir, yine de kendisi olmaktan vazgeçmez."
1349,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1350,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1351,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1352,Konuk yazar: domestik feminist Görsel: Giselle Dekel
1353,"Maddi durumu, işi, lüksü elveren herkesin evine çekildiği bugünlerde ev içi iş bölümü ve görünmeyen emek tartışmaları daha yoğun şekilde gündeme gelmeye başladı. Bir nevi evliliklerin, ilişkilerin test edildiği bu dönemde tabi ki her türden olay yaşanıyor evlerde. Bazılarını duyunca sinirden yerimizde duramıyoruz, bazılarına gülüyoruz, bazıları da gerçekten trajikomik. Benim anlatacağım da bu trajikomik grubundan bir tecrübe. "
1354,"Nisan ayının başında eşim yurtdışı görevinden döndü, 2 aydır birlikte evdeyiz. Bu süre içerisinde çeşitli duygu hallerinden geçtik. Alışık olmadığımız bir özel alan ihlali yaşandı mesela ikimiz için de. Bunun çözümünü kendimize ait birer oda oluşturmakta bulduk. Gündelik yaşantının devam etmesi için gereken asgari işlerde de ben alışveriş ve yemek kısmını üstlendim, eşim de bulaşık ve çöpün çıkarılmasına kısmen dahil oldu. Yani tabi ki yine her seferinde bulaşık yıkanacak, çöp çıkarılacak diye ben söyledim fakat bunları itiraz etmeden yapıyordu. "
1355,"Amaaa yaklaşık bir ayın sonunda çok şiddetli bel ve sırt ağrılarından dolayı bulaşık makinasına tabak bile koyamaz hale geldi! Sürekli yatar pozisyonda olmak böyle tutulmalara sebep olabiliyor tabi… Bir de normalde 2 hafta süpürmesem temiz kalan ev 3 günde kıldan görünmez hale gelmeye başladı. Her yerde minik minik kıvrık kıllar. Banyoda, mutfakta hatta mutfak tezgahının üstünde… Kendi odasının ne halde olduğunu bilmiyorum çünkü sinirim daha da bozulmasın diye hiç girmiyorum. Bunda odasında sigara içiyor olmasının da rolü var tabi. Üstüne tuvalet temizliği krizi de eklenince bir gün artık dayanamadım dedim ki: Her yere tüy döken, önüne konulan yemeği yiyen tabağını temizlemeyen, pislediği yeri olduğu gibi bırakan ve buna rağmen hala sevilen tek bir canlı var, o da kedi. Ama sen kedi değilsin Orhan*. Kedi gibi sempatik değilsin ve inanmazsın ama kedide olmayıp sende olan bir şey var, bir baş parmak ve ayakta durabilme kabiliyeti! O yüzden lütfen, lütfen(!) arkanı ben toplamayayım. "
1356,"Peki sonra ne oldu dersiniz… O gün trip atarak temizliğe yardım etti, aradan bir hafta geçti, ev yine aynı durumda ve ben tekrar kedi olmadığını kendisine hatırlatsam mı diye düşünüyorum. "
1357,*Eşimin adı Orhan değil ama o da bir “Orhan”diğer Orhanlar için:  bknz ve bknz 
1358,
1359,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1360,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1361,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1362,Konuk Yazar: Esril Bayrak
1363,"İçteki lekelere hiçbir zaman dıştakiler kadar özen göstermiyorduk, bütün problemimiz buydu. İçerisi önemsiz olduğundan, oraya tıkıştırdığımız, attığımız, atıp unuttuğumuz, homini gırtlak yuttuğumuz, geviş getirip gene öğütmeye çalıştığımız hiçbir şeyi tam olarak kusamıyorduk da. Bütün problemimiz buydu. İstiyorduk ki cildimiz sivilceleri kussun, selülitleri ve saç derimiz fazla yağları. Tırnaklarımız yeterince güçlü mü? Buna özel ojeler var, E vitaminli. Onlardan sürdük mü tamamdır. Fazlalaştı mı sivilcelerin? İki tepeleme tatlı kaşığı kakao ve pirinç suyu yeter de artar bile. Dişlerin çok mu sarardı? Çilek ve karbonatı karıştır. Bir şeyleri bir şeylerle karıştırıp, karıştırıp da dışımızdaki lekelerden kurtulmaya çalışmaktan, içteki kırışıklığa sıra bile gelmiyor. Çok mu sıkıldın? Bunaldın mı? Yüz maskeleri bir şeyleri çözmeye yetmedi mi? Yetmiyor demek ki. Demek içerinin maskesi farklıysa, ona da kuru mayayla sütü mü karıştırıp sürsem? Böylece içimdeki kırışıklık düzelir mi? Saçlarımın uçları kırılmasın, telleri güçlensin kuvvetlensin diye sürdüğüm bakım yağını kalbime de sürsem? Kırılmasa hiç. İçinde kelimeler hareket ettiğinde gıcırdamasalar. Tahta bacaklarına, menteşelerine iyi gelmez mi bu yağ? Gelmez, gelmiyormuş işte. Hemen kalp yogasına başlayayım o zaman, yüreğimde derinleşmiş çizgileri, çukurları bir güzelce gerip bekleyeyim. Aman ya! Her şeye kırışıp, kırılıp, üzülüp, büzülüp durmasın o da. Bak el âleminki ne de güzel; dipdiri. Taş gibi duruyor. Sen niye böyle epridin canımın içi? Bugünden tezi yok hemen botoks yaptıracağım sana. Ne? Detoks mu? O, onun için değil ama yaparız elbet onu da. Akıllım, sen hele önce bir kelime detoksu yap. Şiştin, şiştin patlayamadın içindekileri söyleyememekten. Patlarsan patla, orası dert değil de kaliteli çatlak kremleri dünyanın parası. Hem daha kollarımda, karnımda varken çatlaklar; çatlamış, pişmiş, kızarmış duruyorlarken öylece, o güzelim kremleri sana mı harcayacağım? Ah, zavallı, çok beklersin. Yumurta mı iyi geliyordu çatlaklara? Akı mı sarısı mı bilmiyorum da neyse ne. Belki ondan sürerim sana. Birazcık, azıcık, fazla şımarma. Heh, iyi. İyi hadi kal sağlıcakla. "
1364,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1365,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1366,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1367,"Konuk Yazar: zehra keleş, rumeysa ç."
1368,"Bugün 15 Mayıs, Birleşmiş Milletler ’in ajandasına göre “Uluslararası Aile Günü”. Musawah tam da bugün İslam aile hukukunda adalet için bir kampanya başlatıyor. Malezya’da toplumsal cinsiyet aktivizminin en önemli aktörlerinden biri olan Musawah, “İslam” hukukunun resmen tanındığı toplumlarda cinsiyet eşitliği meselesine ilgi duyan hemen hemen herkesin verilerine başvurduğu; Türkiye’deki Müslüman feministlerinse heyecanla takip ettiği bir oluşum. Musawah toplumun dönüşümünün ailenin dönüşümü ile mümkün olacağını savunuyor ve evet, onun da bir aile ideali var: kadın-erkek herkes için aynı derecede mutlu, güvenli ve güçlendirici bir yer olarak aile. Bugün duyurulan kampanya; Asya, Orta Doğu ve Afrika’dan kadın hakları aktivistleri, akademisyenler ve politika üreten aktörleri bir araya gelip kadınların aile içinde maruz kaldığı ayrımcılığa dair küresel bir farkındalık yaratmaya çağırıyor. Bu kampanya Musawah’ın “Müslüman aile hukukunda” reformun “hemen şimdi” gerektiğine dair uzun süreli tartışmalarına dayanıyor ve bu gerekliliğin gözler önüne serilmesi için “İslam hukukunun” tanındığı farklı coğrafyalardan kadınların aile içinde maruz kaldıkları ayrımcılığa dair hikayelerini paylaşmaları isteniyor. Kampanyaya dair her türlü materyale www.musawah.org/campaign-for-justice adresinden ulaşabilirsiniz, içerikler Müslüman aile hukukunun farklı ülkelerdeki uygulamalarına, bu uygulamalardaki cinsiyetçiliğe nasıl karşı çıkıldığına yönelik önemli bir kaynak niteliği taşıyor. Ne yazık ki materyaller Türkçe değil, inşallah ilerleyen günlerde bu ve benzeri içerikleri Türkçeye kazandırmaya başlar/devam eder, bu tartışmalara biz de katkımızı sağlarız."
1369,"Kampanyayı takip etmek, ilgili paylaşımlar yapmak ya da desteklemek isterseniz gün boyu kullanılacak hashtagler: #FreeOurFamilyLaws #DayofFamilies"
1370,Herkesin kendi ülkesinden ve hikayesinden örnekleri de ekleyerek paylaşabileceği bazı örnek postlar da şu şekilde:
1371,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1372,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1373,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1374,Konuk Yazar: Zehra Keleş
1375,Çeviri metnin ikinci kısmıdır. İlk kısım için: İslam ve Feminizm Kavuştuğunda -1
1376,Miriam Cooke
1377,"Kısa ve öz bir biçimde söylemek gerekirse, Cooke İslami feminizmi bugüne kadar görmediğimiz bir rahatlıkla formüle eder. İslam ve feminizm ve bu ikisinin yakınlaşmasının doğası üzerine yapılan daha önceki çalışmalardan farklı olarak, Cooke İslami feminizmin öncelikle var olduğunu, daha sonra da ne olduğunu ve nasıl işlediğini göstermek için bizzat Arap kadınların ürettiği literatürü kullandı. Cooke’a göre, İslami feminizm en başta direkt olarak Kuran ve Sünnete dayanan bir yaklaşıma bel bağlar, dolayısıyla din alimlerini ve otoritesini devre dışı bırakır. İkincil olarak da, İslami feminizm Müslüman toplumlarda sosyal adalet mücadelesinin kaynağı olarak dine başvurur. Bu iki analiz noktası erkek merkezci okumaların faniliğine⁴ meydan okur ve klasik kaynakları müspet bir toplumsal cinsiyet okumasına tabi tutar. Cooke bununla da kalmaz, İslami feminizmin yine de “tutarlı bir kimlik” değil; umulmadık ve bağlamsal olarak belirlenmiş, stratejik bir kendi kendini konumlandırma olduğunu ileri sürer. Ona göre bu, görünürde bağdaşamaz olan çeşitli ideolojik yapılara dair benzer taahhütlerin mümkün olduğu bir çerçeve oluşturan, çok yönlü bir eleştiri stratejisidir."
1378,"Anlatı Arap kadınlarla, sömürge sonrası direniş ve Arap diliyle sınırlı olsa da, Cooke analizine muhtelif toplumsal cinsiyet politikalarından gelen Arap kadınları -Fatima Mernissi ve Zeynep el-Gazali gibi- da dahil etmiştir. Bu, Cooke’nin İslami feminizm analizi ile uyumlu çok geniş bir sahanın varlığına işaret etse de; İslami feminizmin modern Müslüman kadınların toplumsal cinsiyet çalışmalarının pek çok veçhesine uygulanabileceğini öne süren Cooke İslami feminizmi Arap kadınların modernite diskurları ile özdeşleştirir. Nihayetinde, Cooke’in yaklaşımı daha önce Najmabadi ve Mir-Hosseini’de gördüğümüz refleksif yaklaşımla keskin bir tezat oluşturur.  Aşağıda bahsedeceğim Margot Badran ise Müslüman kadınlar için daha özgül bir feminizm formüle ederek alışılmışın dışına çıkar. "
1379,Margot Badran
1380,"Margot Badran İslami feminizm üzerine yazdıklarıyla belki de en çok bilinen isim, dolayısıyla benim analizim diğerlerindense onun çalışmaları üzerinde duracak. Badran 1994’te “ismi konmamış bir tür feminizm ya da kamusal aktivist tavır” tespit eder. Bu tavır hayatlarını toplum içinde nasıl yöneteceklerine kendileri adına karar veren Müslüman kadınlarca temsil edilir. Bu kadınlar büyük ölçüde “Batılı çağrışımları” olan feminizm isimlendirmesine karşı çıktığı için, Badran İslami feminizm yerine “toplumsal cinsiyet aktivizmi” tanımını benimsemiştir. Badran’a göre, bu apaçık bir şekilde feminizm yanlısı olan kadınların feminizm etiketinden kaçınmasının altında pragmatik sebepler yatar. Onlara göre bu isimlendirme kısıtlayıcı ve yanıltıcıdır. Dahası, İslamcı kadınlar “fuzuli ya da kafir”⁵ olan feminizmi reddeder, bu çerçevede İslami feminizm artık bir ihtimal olarak dahi varlığını sürdüremez. Bu tip bir “feminizmden men edilişe” rağmen, Badran bu toplumsal cinsiyet aktivizminin yeni bir “yüksüz, analitik yapı” olduğunu açıklar ve bunun destekçileri (aralarında feministler, pro-feministler ve İslamcıların olduğu) “politik olarak eklemlenmiş olan feminizm ve İslamcılığın ideolojik sınırlarını aşan” bir kavuşmayı temsil eder. Badran’ın tahminine göre, Müslüman kadınların böylesi bir toplumsal cinsiyet aktivizmi “1990’lar boyunca Mısır’da İslami feminist bir aktivizm yumurtlamış olabilir”."
1381,"Birkaç yıl sonra -net bir şey söylemek gerekirse, 1999’da- Badran’ın “toplumsal cinsiyet aktivizmi”nin “İslami feminizm”le sonuçlanacağı tahminine inancı arttı. Toplumsal cinsiyete dair daha ilerici bir İslam ile feminizm arasındaki sınırlar bulanıklaştığında, Badran “Müslüman kadınların kendi toplumsal cinsiyet aktivizmlerini nasıl adlandıracaklarına dair bir muamma ile karşılaştıklarını” fark etti. Badran’ın bakış açısıyla, Müslüman kadınlar “feminizmi benimsemek istiyor”; doğrusu, ona ihtiyaç duyuyordu. Badran, İslam ve feminizmin yakınlaşmasının geleceğini İslami feminizmde görüyor ve İslami feminizmin tarihinin izlerini 19. yy. ve 20. yy. Mısır kadın hareketinde sürüyordu. Bu hareket apaçık bir İslami kimliğe bağlıydı ve Müslüman kadınların “modern hayatlar kurma” ihtiyacına sesleniyordu. Badran’ın bu yeni feminizme dair şöyle bir kehaneti vardı:"
1382,"“Müslüman toplumlardaki yeni radikal feminizmin -diyaspora toplumlarını da dahil ediyorum- 21. yüzyıla girerken “İslami feminizm” olacağını iddia ediyorum… bu “İslami feminizm”in kavramsal ve politik mahali ortada bir yerde konumlanır; ya da seküler feminizm ve eril İslamcılığın arasında bir yerde, bağımsız bir mevzidedir. Ben “İslami feministler”in kimliklerin çoğulluğunu kabulleneceğini, “seküler feministler”in de kendilerini toplumsal cinsiyet teorisyeni ve aktivistleri olarak diğer Müslüman kadınlarla ilişkilendirecek olan feminizmin İslami boyutunu açığa kavuşturacaklarını düşünüyorum. “İslami feministler” dinin ortaya koyduğunun çok ötesinde pozisyonlar ve bağlantıları kabul edecek ve feminist etiketinden kaçınmayı bırakacaklar. Daha doğrusu, böyle bir kimliği ikrar edecekler.”"
1383,"Daha sonraları, 2002’de yayınlanan bir çalışmasında Badran bize İslami feminizmin hem “hayli tartışmalı” hem de “sımsıkı kucaklanmış” olduğunu anlatır. Fakat şimdilerde Badran, İslami feminizmi kimin konuşabileceği ve analiz edebileceği meselesinin bizi oyaladığını düşünüyor. Bunun yerine, İslami feminizmin artık zuhur ettiği ve seküler feminizmden daha radikal olduğu konusunda kanidir. Dolayısıyla, buradan hareket eden değerlendirmesi İslami feminizm isimlendirmesini sımsıkı kucaklar ve daha önceki yazılarında gördüğümüz kısmen ihtiyatlı yaklaşımı şimdilerde daha az belirgindir. 2007’de ise Badran İslami feminizmin giderek daha fazla sahip çıkıldığı ve bir kimlik olarak kolaylıkla benimsendiği siber ağlara dikkat çeker. Badran’a göre, şu an neredeyse “20 yaşında olan” İslami feminizmi şöyle tanımlayabiliriz:"
1384,“Kavrayışını ve yetkisini Kuran’dan alan; kadınların tüm var oluşlarıyla erkeklerle eşit olduğu bir çerçevede hak ve adaletin peşinde koşan; bunu Kuran’ın tüm insanlar için biçtiği eşitlik anlayışının ayrılmaz bir parçası olarak gören feminist bir diskur ve pratik”
1385,"Bir nebze ihtiyatlılık ve itina ile başlasa da, Badran çok geçmeden İslami feminizmin ortaya çıkışını tahmin etmeye, sonra onun 20 yaşında olduğunu ilan etmeye, nihayetinde de ona bir tanım bahşetmeye yeltendi."
1386,Na’eem Jeenah
1387,Na’eem Jeenah’ın Güney Afrikalı Müslümanların post-apartheid mücadelelerine dair analizi İslami feminizmin son ürünlerinden sayılabilir. Jeenah’ın feminizmi “seküler amaçlara ulaşmanın bir aracı” olmanın ötesinde bir yeniden tanımlama projesidir. Böylece Müslümanlar yalnızca İslami bir niteleyici ekleyerek feminizmi geri kazanabilecek ve kendi koşullarına göre kullanabilecektir. Jeenah İslami feminizmi şöyle tanımlar:
1388,"“En başta, toplumsal cinsiyet eşitliğinin toplumun yapısını şekillendiren bir ilke olması için verilen mücadelenin silahı olmayı sürdürürken; toplumsal cinsiyet ilişkileri için bir ideal sunmada Kuran ve sünnetten yararlanmaktan vazgeçmeyen bir ideoloji diyebiliriz. İkincil olarak da, İslami feminizm Müslüman kadınların ve erkeklerin bu ideolojiye dayanarak verdiği kadın kurtuluş mücadelesidir.” "
1389,"Jeenah’ın anlatısında, Güney Afrika’daki Müslüman feministlerin mücadelesi İslami hareketin apartheid karşıtı mücadelesinin -yani İslam’ın Çağrısı ve Müslüman Genç Hareketi’nin- bir parçasıydı. Dolayısıyla, Jeenah İslami feminizm analizini İslami apartheid karşıtı hareketin toplumsal cinsiyete dair buyruklarının yüzü geçmişe dönük bir analizi ile kurar. Güney Afrika’daki İslami feminizm hâlihazırda mevcut olan İslam ve feminizm tartışmalarının bir ifadesi olarak değil, Jeenah’ın geçmiş pratikleri yeniden okuması ile ortaya çıkar. Jeenah’ın bu değerlendirmesi Güney Afrika’da “toplumsal cinsiyet cihadı” ndan bahseden Farid Esack’ın anlatısı ile ters düşer. Güney Afrikada birbirine yaklaşan İslam ve feminizme dair bir üçüncü yaklaşım da Sa’diyya Shaikh’den gelir. Shaikh’in analizine aşağıda daha çok dikkat çekeceğiz fakat şimdilik şunu not etmek gerekiyor ki kendisinin yaklaşımı daha çok Najmabadi ve Mir-Hosseini’nin önerdiği gibi, İslam ve feminizmin nasıl bir araya geldiğine dair refleksif bir değerlendirmeye benziyor."
1390,"İslami feminizmin teorize edildiği, tasarlandığı, inşa edildiği bir takım örneklerden bahsettikten sonra – ki burada yaptığım kesinlikle bunların teferruatlı bir listesi değil- şimdi sıra İslam ve feminizmin nerede ve nasıl yakınlaştığını ve bu yakınlaşmaların tam da bunu sahneye koyanlar tarafından nasıl anlaşıldığını keşfetmekte. Bu noktada; Najmabadi ve Mir-Hosseini’nin İslam ve feminizm kavuşmasını teorize ederken kullandığı yaklaşım ile Badran’ın yaklaşımı arasındaki fark dikkate değer bir ayrımdır. Makalenin devamında bu ayrımın İslam ve feminizm arasında daha sonra vuku bulacak müzakereler için önemli olduğunu savunuyorum. Söz konusu kavuşmayı Najmabadi karşıt tekelciliğin arıza vermesinden doğan bereket olarak teorize ederken, Badran bunu kadına yönelik İslami düşüncenin mecburi bir tashihi olarak yorumlar. Najmabadi’nin kuramsallaştırması sınırlar yıkılsa da farklılıkların süreceğini öne sürerken; Badran’ın tahayyülünde bu yakınlaşma nihayetinde aynılığı doğuracaktır. İlk yaklaşım gelişme, farklılık ve bazı düşünürlerin yarı saydamlık diye bahsettiği potansiyeli saklı tutarken, diğeri aynılaşmaya doğru yol alır ve farklılıkları tanımak yerine yadsıyan türde bir saydamlıkta⁶ ısrar eder."
1391,İslami Feminizmin Yapısökümü
1392,"İslam ve feminizmin kavuşmasını İslami feminizm olarak adlandıranlar bir yana, bu yakınlaşmaya dair değerlendirmelerin başını bizzat ona karşı çıkan düşünürler çeker. Örneğin, Zeenath Kausar ve Haideh Moghissi inatla böylesi bir kavuşmanın mümkün olmadığını savunur. Sonuçta benzer şeyleri söyleseler de, bu iki yaklaşımın motivasyonları taban tabana zıttır. Ayrıca, bazı düşünürlerin bu kavuşmanın nasıl temsil edildiği ile de sorunları vardır. Bunlar, tıpkı Amine Wedud ve Esma Barlas’ın yaptığı gibi feminist etiketinin kendilerine ve çalışmalarına kolayca tatbik edilmesine karşı çıkarlar. Bir diğer grup da İslam ve feminizmin kavuşması yönünde çaba gösteren düşünürlerdir. Bu pozisyon, Najmabadi’nin dediği gibi, insanlar “İslam’ı kanıksadığında” ortaya çıkıyor. Bunlar kendilerini feminist olarak tanımlasalar da, İslami feminist kombinasyonunu kullanmazlar ya da kendi feminizmlerini ayrı tutma ihtiyacı duyarlar. Mir-Hosseini bunun aynı zamanda toplumsal cinsiyet mücadelesi bilincinin İslam toplumunda hep var olduğu düşüncesiyle husule geldiğini söyler. Yine de, İslam ve feminizmi zinhar kavuşamaz görenlerle böylesi bir kavuşmayı ortaya koyma çabası gösterenler arasındaki apaçık farklılaşma onların aynı zamanda kesişmediği anlamına gelmez. Örnek olarak, Barlas ve Wedud feminizm etiketini reddederler ama feminizmin metotlarından yararlanırlar. Onlar bu kavuşmanın kendisine değil, onun temsil ediliş biçimine meydan okurlar. Bu bölüme Wedud ve Barlas’ın söz konusu temsillere dair yaptığı eleştirilerle başlayacağım. Daha sonra, İslam ve feminizmin yakınlaşmasına karşı çıkmak için farklı gerekçeleri olan iki ismi, Haideh Moghissi’nin yaklaşımı ile Zeenath Kausar’ınkini çarpıştıracağım. Son olarak da, , Kecia Ali, Ziba Mir-Hosseini, Leila Ahmed ve Fatima Mernissi gibi, analizimi “İslam’ı kanıksamış”, kendilerine feminist diyebilen ama İslami feminist tanımlamasına mesafeli duran düşünürlere göz atarak bitireceğim. "
1393,Kavuşmaya Direnmek
1394,"Badran’ın İslam ve feminizmi peşinen ilişkilendirmesi ile net bir zıtlık teşkil eden pozisyon, bu iki entelektüel paradigmanın yakınlaşmasını onlarca yılı aşan bir süredir reddeden Kausar’ın çalışmalarında görülebilir. Hatta ve hatta, Kausar’ın daha önceki çalışmaları feminizmi İslam’ın ideolojik karşıtı olarak tanımlar. Sonraki çalışmaları ise onu İslami etno-kültürel gelenekçiliğinin uç bir karşı-sürümü olarak görür. Kausar’ın analizinde, İslam ve feminizm karşılıklı olarak birbirini dışlar ve feminizm en başta seküler ve materyalist olduğu için İslamla bağdaşmaz. Bunun yerine, Müslüman kadınların güçlenmesinin dayandığı nokta Tanrı’ya karşı mesuliyet olmalıdır ve bu da ancak bilginin İslamileşmesi yoluyla mümkündür. Kauser bir yandan da İslam’da kadın meselesine yaklaşımlar arasında daha önce görülmemiş bir ayrım yapar. Ona göre, bir otantik olan İslami yaklaşım vardır; bir de her zaman İslami olmak zorunda olmayan düşünceler, adetler ve kültürel geleneklere dayanan “İslami etno-kültürel gelenekçilik” vardır. Kausar’ın görüşüne göre, ikinci yaklaşımı benimseyenler şuna inanırlar: Kadınlar aile içinde itaatkat ve pasif, toplumda ise etkisiz olmalı. Bu inanca göre, kadınların ev işleriyle uğraşması, iffetlerini koruması ve kocalarına itaat etmesi cennete gitmeleri için yeterlidir. Kausar’ın anlatısında, İslami yaklaşım sadece feminizme değil, aynı zamanda İslami etno-kültürel gelenekçiliğe de karşıdır. Dolayısıyla, bizzat Müslümanların pratikleri dahi İslam’ın aleyhine olabiliyorken; burada feminizmin otantik İslam’ın karşısında olması bir sürpriz değil. Kausar İslam ve feminizmi daima birbirine muhalif analiz çerçeveleri olarak sunmakla birlikte hiçbir zaman İslami feminizm üzerine derli toplu bir tartışma yapmamıştır. "
1395,"Sanıyorum ki, Haideh Moghissi İslam ve feminizmin kavuşmasına karşı çıkanlar arasında en dik başlı olanı. Ona göre böyle bir konumlanış hem kullanışsız hem de sakıncalıdır. Moghissi feminist ve dini düşüncenin eklemlenmesine karşı çıkar, hele ki ikincisi doğası gereği hiyerarşik ve anti-feministken. Moghissi’ye göre, Müslüman bir kadın “hem İslam’a hem de feminizmin eşitlik kavramına iman edemez”. Bu ikisi eşitlik nosyonu birbiriyle bağdaşamaz. Fakat, Moghissi’nin İslami düşünceyi neyin tesis ettiğiyle ilgili değerlendirmesi erkek egemen din yorumları tarafından fazlasıyla belirlenmekle maluldür ve İslami düşüncenin kadınlar hakkındaki erkek yanlısı yorumlarını yeniden üretir. İslam’ın müspet toplumsal cinsiyet okumalarına kapıyı tamamen kapatmasa da, bu okumaların nasıl isimlendirilmesi gerektiği Moghissi için çok su götüren bir konudur. Moghissi İslam ve feminizmin yakınlaşmasına yönelttiği eleştiriyle Reza Afshari ve Shehrzad Mojab ile aynı pozisyonda buluşur. Onlar da İslam ve feminizmin uzlaşmazlığı ve İslam’ın kör düğüm olmuş ataerkil doğası lehine konuşmuştur."
1396,⁴ Orjinalde “temporary”
1397,⁵ Orjinalinde “superfluous or heretical”
1398,⁶ Orjinalde birbirine geçmek ve farkını yitirmek olarak anladığım “transparency” kullanılmış. 
1399,Devam edecek…
1400,
1401,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1402,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1403,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1404,Konuk Yazar: Zehra Keleş
1405,Çeviri metnin ilk kısmıdır.
1406,Çeviren notu:
1407,Mcgill Üniversitesi İslami Çalışmalar Enstitüsü’nde İslam hukuku üzerine doktorasını tamamlamış ve şimdilerde Cape Town Üniversitesi’nde öğretim görevlisi olan Fatima Seedat’ın 2013 yılında The Muslim World dergisinde yayınlanan makalesinin acemice bir çevirisini İslami feminizme dair teorik bilginin Afrikası Türkiye’den Müslüman feminist kız kardeşlerimin ilgisine sunuyorum.
1408,"İSLAM VE FEMİNİZM KAVUŞTUĞUNDA¹, Fatima Seedat"
1409,"İslam’da kadının rolü ve statüsüne dair normatif² bilgiden sıvışıp 1990’lara geldiğimizde, İslam’da toplumsal cinsiyet ve cinsiyet eşitliği çalışan Müslüman kadınlar kendilerini feminist sorgulama ile tarihsel olarak benzer bir çizgide buldu. Bu kadınlar, Müslüman kadınların haklarının küresel olarak gerilemesinin sorumluluğunu eski Müslüman toplulukların ve güncel Müslüman pratiklerin dayandığı ataerkil normlara yüklüyorlardı. Bu söylemsel geçiş, yani Müslüman kadınların hayatına etki eden iki entelektüel paradigma olan İslam ve feminizmin yakınlaşması, bu yakınlaşmanın her iki paradigma için taşıdığı çok yönlü anlamları da açık edecek zengin ve değişken bir reaksiyonu kışkırtan İslami feminizm olarak teorize edildi. Bu makale, İslam ve feminizmin kavuşmasının uyandırdığı reaksiyonlara şöyle bir bakıp, bir analiz mahali ve Müslüman kadınların hayatında icrası mümkün bir pratik olan İslami feminizmi inşa etmeye ve yapısöküme uğratmaya yönelik çeşitli çabaları ana hatlarıyla değerlendiriyor. Feminist düşüncenin Müslüman kadınların mücadeleleri açısından değerini tartışmaya açmadan, İslam ve feminizmin yakınlaşmasını İslami feminizm diyerek kolayca tek bir öbekte birleştirmeyi veya şişirmeyi eleştiriyor; iki entelektüel geleneğin çekimser kavuşmasını dikkatlice eklemlemeyi tercih ediyor. Yine bu makale, İslam ve feminizmin Müslüman kadınların eşitlik mücadelesini ileriye taşıma potansiyelini kabul ederken, bu yakınlaşmanın iki gelenek arasındaki eleştirel mesafeyi devam ettiren bir yakınlaşma olmasının faydalarına dikkat çekiyor. Bu yaklaşım; iki entelektüel gelenek arasındaki sınırlar yıkılsa da, farklılığın imkan dahilinde devam etmesine olanak tanıyacaktır."
1410,Müslüman kadınlar
1411,"İslam’da toplumsal cinsiyet farklılığına dair eleştirel okumalar çoğunlukla İslam’ın doğuşuyla kendinden önceki toplumsal cinsiyet yanlılığını ıslah ettiği, bu yüzden de mutlaka kadınlar için bir özgürleşme kaynağı olduğu görüşünü norm olarak kabul eden İslami literatürün kıyısında kaldı. Bu anlatıda, İslam kadınların erkeklerle dinen eşitliğini tasdik eder, dolayısıyla Kuran ve Peygamberi örnek kadınların güçlenmesi için birer vasıtadır. Eşitlik kadın ve erkek rollerinin tamamlayıcılığı olarak tahayyül edilir; dolayısıyla onlar birbirlerine tam tamına denk gelecek şekilde yaratılmıştır ve toplumsal roller hakkıyla Müslümanca bir hayat sürmek için uyum sağlamak zorunda olduğumuz ilahi buyruklardır. Bu pozisyonda, İslam toplumunda kadının statüsünün diğer dini ve toplumsal sistemlere nazaran ilerici olduğu düşünülür. Böylece; Müslüman kadınların işine yarayacak şey Batı’nın radikal özgürlüklerindense -özellikle de feministlerin meydana attığı- İslam’ın normlarıdır. Bu yaklaşım İslam ve feminizmin yakınlaşmasına temelden karşı çıkar. Bu reddedişin politik alt metni İslam ve Avrupa (ya da daha geniş bir biçimde, Batı) arasındaki sömürgeci ilişkiyi; yani Batı’nın 19. Yüzyıldan bu yana süren İslami dünya üzerindeki siyasi ve ekonomik egemenliğini işaret eder."
1412,"1980’lerin sonu ve 90’ların başında, Müslüman kadınlar arasında farklı bir anlatı zuhur etti. Özellikle Leyla Ahmed ve Fatıma Mernissi’nin artık İslam’ın kadınlara dair ilerlemeci perspektifini methetmeyerek, ama hala ilk İslam toplumunun ataerkil normlarını ve günümüz İslam pratiğini Müslüman kadınların statüsünün inişe geçme sürecinden sorumlu tutarak Müslüman kadınlar ve İslam tarihi hakkında yazması bu alan için yeni sayılırdı. Ahmed’in tarihsel analizi İslam’da iki ayırt edici ses ve biri pragmatik toplumsal düzenlemelerde -diğer bir deyişle, hukukta- diğeri ise ahlaki tasavvurda -yani “toplumsal erdemde”- ifade edilen “birbiriyle yarışan iki toplumsal cinsiyet anlayışı” tespit eder. İlki hiyerarşiktir ve ataerkil statükonun idamesi görevini ifa eder. Diğeriyse eşitlikçidir ve kadınların amaçlarının gerçekleşmesi noktasında isteksiz değildir. Benzer şekilde, Mernissi’nin hadis eleştirisi eşitlikçi ve dönüştürücü olarak tahayyül edilen Nebevi İslam’ı kadın düşmanı ve kısıtlayıcı olduğu düşünülen siyasal İslam’dan ayrı bir yere koyar. Mernissi’ye göre, peygamberden sonra gelen nesiller onun toplumsal cinsiyet eşitliği ruhunu sürdürmeyi başaramamıştır. Mernissi’nin bunları söylediği yıllarda, Amina Wedud’un kadınlar ve erkekler arasındaki eşitlik ve farklılığa dair düşünceleri açığa çıkarmak için Kuran’dan bir ayetler seçkisini incelediği Kuran ve Kadın yayınlanmış ve bazı kilit ayetlere dair “kadın deneyimi içerisinden” eşsiz bir okuma sunmuştur. Böylece, İslam toplumunda kadınların durumuna dair daha eleştirel okumaların peşinde olanlar arasında Wedud’un Kuran ve Kadın’ı, Ahmed’in İslam’da Kadın ve Toplumsal Cinsiyet’i ve Mernissi’nin Kadın ve İslam’ı giderek popülerleşerek kurucu referans noktaları olmaya başlamıştır."
1413,"Artık Müslüman kadınlar üzerine yeni bir müktesebat vardır ve Müslüman kadınlara dair anlatı değişmeye başlamıştır. Bunun bir sonucu olarak; Ahmed, Mernissi ve Wedud ile birlikte İslam’ın eleştirel toplumsal cinsiyet okumasını geliştiren diğer pek çok kadın İslami çevrelerce “feminist” bir tavır takınmak ithamıyla topa tutulmuştur. Böylece, İslam ve feminizmin yakınlaşmasına dair ortaya konan ilk yaklaşım ona karşı gelmek olmuştur. Genellikle Batı akademisinde bulunan bir diğer yaklaşım ise Müslüman kadınların icra ettiği İslam’ın eleştirel toplumsal cinsiyet analizini İslami feminizm olarak tanımlamaya başlamıştı bile. Wedud ve “babanın egemenliği” (yani, ataerki) nin tarihsel olarak ilahi hakikate karşı çıkışın nüvesini oluşturduğunu savunan Asma Barlas gibi kişiler bu “İslami feminist” etiketini reddettiler.  Oysaki Barlas’ın bahsettiği ilahi hakikat karakteristik olarak anti-patriyarkaldı. Tıpkı Wedud, Ahmed ve Mernissi gibi, feminist analizi benimsemiş ve onu İslam’da kadın üzerine eleştirel okumayla aynı eksene getirmiş başka düşünürler de vardı fakat onlar da çalışmalarını İslami feminizm olarak sınıflandırmamışlardı. Bu üçüncü yaklaşımı, Afsaneh Najmabadi’nin çalışmasından yararlanarak, “kanıksanan İslam” olarak adlandırıyorum. Makaleye İslam ve feminizmin kavuşmasına ve İslami feminizmin inşasına dair yapacağım analizle devam edip; oradan da bazı düşünürlerin yapısöküm girişimlerini değerlendirmeye geçeceğim. "
1414,"İslam, feminizm ve İslami feminizm hakkında konuşmak"
1415,"İslami feminizm üzerine ilk teorik müktesebat Afsaneh Najmabadi ve Ziba Mir-Hosseini’yi, daha sonra ise Margot Badran, Valentine Moghadam, Miriam Cooke ve Na’eem Jeenah’ın bu kavuşmaya dair fikirlerini kapsamaktadır."
1416,Valentine Moghadam
1417,"Söze Valentine Moghadam’ın analizinin bu metin için faydalı bir kılavuz olduğunun altını çizerek başlamak istiyorum. Moghadam meselenin aslının ne olduğunu ülkeden sürülmüş İranlılar arasındaki tartışmalar aracılığıyla açıklamıştır. İslami köktencilik –İran devletinin toplumsal cinsiyet temelli çıkarları- ile seküler feminizm ve uluslararası kadın hareketi arasında bir çekişme olarak nitelendirdiği şeyi kavramış, nihayetindeyse İslami feminizmin tartışmalı ve bağlamsal olarak kendine has bir praksis; fakat aynı zamanda “feminizmlerden bir feminizm” olduğu sonucuna varmıştır. Moghadam’ın analizindeki önerme şöyle özetlenebilir: Feminizm diğer entelektüel geleneklere olduğu gibi İslam’a da hitap edebilir, uygulanabilir. Şimdi, Moghadam’ın analizini daha iyi değerlendirmek için Najmabadi ve Mir-Hosseini’nin çalışmalarına bir girizgâh yapalım."
1418,Afsaneh Najmabadi
1419," Moghadam’a göre, İslami feminizm üzerine doğru düzgün tartışmak ancak 1994 Şubatı’nda Afsaneh Najmabedi’nin İslami feminizmi “seküler ve dindar feministler arasında diyaloğu fitilleyen bir reform hareketi” olarak tanımladığı bir sohbette mümkün olabildi. Najmabadi’nin bu analizi, toplumsal cinsiyet eşitliğini tartışan ve kadınların İslam hukukunu yeniden yorumlama hakkını savunan iki kadın dergisi olan Zanan ve Ferzaneh’e dayanıyor. Bu yayınlarda, kadınlar kadın ve erkeklerin hakları arasında fark gözeten ortodox³ İslami öğretilere meydan okuyarak eşitlik talep ediyordu. Özellikle Zanan, feminizm ve İslami eleştiri arasında seküler ve İslami kadınlar arasındaki sınırları yıkan eşsiz bir etkileşim geliştirdi; İslami kadınlar, reformistler ve seküler feminizm arasında yeni diyalog alanları açtı; karşılıklı düşmanlık ve dışlayıcılık olarak nitelendirilebilecek altmış yıllık bir çatlağı ters yüz etti. Ancak, Najmabadi’nin İslami feminizm kalıbını kullanması bu hayli eski makalesiyle kısıtlı kaldı, hatta daha sonraları, 2000’de yayınlanan bir makalesinde Zanan ve Farzaneh dergilerini tanımlarken böyle bir isimlendirmeden kasten kaçındı. Bunu yapmaktaki gerekçesi şuydu:"
1420,"“Bu grupların hiçbiri kendini böyle tanımlamıyor. Hatta bazısı, mesela Farzaneh feminizmi alenen reddediyor. Diğerleri -Zanan gibi- kendilerinden feminist diye bahsediyor ama İslami feminist kombinasyonunu kullanmıyor. Bu biraz İslam’ı cepte kabul ettikleri için, biraz da kendi feminizmlerini diğer feminizmlerden müstakil olarak belirtme ihtiyacı hissetmedikleri için. Onların çabaları -en azından şimdilik- kadın hakları aktivizminde feministler olarak bir alan talep etmeye dönük ve İslam’ın cepte kabul edildiği bir mevzide, kendilerini ancak feminist olarak ayırt etme ihtiyacı duyuyorlar.”"
1421,"Najmabadi’nin yazılarındaki geçiş bizim için öğretici çünkü kendi çalışmalarını bu şekilde etiketlemekten kaçınan ve hatta buna karşı direnen kadınların ürünlerine aynı etiketi atfetmeye dair duyduğu huzursuzluğu gösteriyor. Aynı şekilde öğretici olan bir başka şeyse İslam ve feminizmin kavuşmasına dair daha sonra yaptığı analizler. Zanan’ın daha önceki muhalif düşünce gezingelerini bir araya getirme biçiminin kışkırtmasıyla, Najmabadi’nin kendisine biçtiği görev İran feminizmini ve sekülerizmini yeniden düşünmekti. Özellikle İran’ın bugüne dair yeni imkanlar önerebilecek tarihsel bağlamına bakarak, oldukça yerinde bir tanımlamayla İran’da “feminizmin modernite içindeki sekülerizmde üst üste bindiği çıkarımını” katman katman açan Najmabadi şu sonuca vardı: Sekülerizm, İslam ve feminizmin kesişimi İranlı kadınlara birbiriyle bağdaşmaz görünen düşünce gezingelerine dair yeni biçimlenimler tahayyül etme imkanı sundu."
1422,"“İslam’ı modernite ve sekülerizmin antitezi olarak düşünmek bu oluşumları tanımayı engeller; bu biçimlenimlere yatırılan her türlü çabayı boşa çıkarır; ittifaklar kurmanın önünü tıkar; İslam’ın sekülerizm, demokrasi ve feminizmi dışladığı, hatta onları kirlettiği düşüncesini yeniden üretir ve bu kavramların her birini bir diğerinin anlamını yitirdiği eşikler olarak kurma çabasını sürdürür.”"
1423,"Dolayısıyla, Najmabadi’nin yaklaşımı her biri İran’da kadın haklarına dair yeni biçimlenimler oluşturmuş çeşitli bileşenleri bir araya getirmekten imtina eder. Böylece, İslam ve feminizmin yakınlaşmasına dair çekimser, itinalı ve bu yaklaşmanın kendisini sahneye koyacak kadınlar için taşıdığı çok yönlü anlamların altını çizen bir yaklaşımı gözler önüne serer. "
1424,Ziba Mir-Hosseini
1425,"Mir-Hosseini daha çok İranlı kadınların reform mücadelesine, bu mücadelenin önemli uğrakları olan boşanma hukuku, ev işine karşılık ücret müzakereleri ve giyim kuşam kodları üzerine dönen tartışmalara odaklanmıştır. Hosseini’ye göre, İran’da feminizmin arkasındaki toplumsal ve politik itici güç Pahlavi-sonrası toplumda kadınların kendilerine atfedilen rollere dair yürüttüğü pazarlıkta yatar. Kadınların toplumsal statüsü üzerindeki Batı etkisini eleştiren anti-Pahlavi yönelimin iktidara gelmesiyle, yeni İran kadın sorununu “farklı bir kılıkta” kendisine mal eden muhalefet güçleriyle karşı karşıya geldi. Sonuç olarak, bu iktidar “toplumsal cinsiyete dair seküler söylemlerle diyalog kurmak” zorunda kaldı ve mesele Irak’la süren uzun savaş döneminde kadınların ekonomik katılımının artmasıyla iyice kızıştı. Bu toplumsal, politik ve ekonomik faktörler ortaklaşa bir şekilde yeni tartışmaları fitilledi ve yeni müzakerelere imkân tanıdı. Bu biraz da devrim-öncesi Pahlavi paradigmasının kadın hakları perspektifine karşı, Devlet’in İslami paradigmanın egemenliğini yerleştirmeye çalışmasıyla mümkün oldu. "
1426,"Mir-Hosseini’nin analizinde, “ulusun toplumsal cinsiyet bilincinin artması” İslami devrimin öngörülememiş bir sonucudur. Kadınların hayatlarının en özel yönlerine dair yürütülen kamusal tartışmalar paradoksal bir şekilde kadınları güçlendirdi ve Moghadam’ın “popüler feminist bilinç” dediği şeyi yarattı. Bu gelişmelere rağmen, Mir-Hosseini’nin tedirginliği sürer:"
1427,"“Feminizm tabirini büyük bir kuşkuyla kullanıyorum. Feminizm İran’da bir bilinç olarak hep var olduysa da, Farsça’da buna denk düşen bir isimlendirme yok. Bu yerel bilinç İslami bağlamda neredeyse keşfedilmemiş bir şekilde varlığını sürdürdü. Müslüman dünyada feminizm çalışmaları ağırlıklı olarak onun Batılılaşmış ve eğitim görmüş elitler arasında nasıl ifade edildiği ve bu tür bir feminizmin Batı’daki muadiliyle nasıl uyumlu hale getirilebileceği ile ilgilendi.”"
1428,"Mir-Hosseini İranlı kadınlarda gözlemlediği böyle bir bilincin tarihsel kökenleri üzerinde durur ve Najmabadi’de olduğu gibi, o da İslam ve feminizmi bir araya getirirken çekimser ve itinalı bir yaklaşım sergiler. "
1429,
1430,¹ “When Islam and feminism converge”
1431,"² Diğer bir deyişle, “geleneksel İslam’dan”"
1432,³ Aslında “geleneksel”
1433,Devam edecek…
1434,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1435,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1436,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1437,Konuk Yazar: Şeyma Çalışkan
1438,"Çok değil bir ay önce okuduğum kitaba benzer bir senaryonun gerçekliğine şahit oluyorum. Kitabı bitirdiğimde dahi psikolojimin alt üst olduğunu söylersem, tüm bunları yaşarken neler hissettiğimi tahmin edebilirsiniz. "
1439,"Hepimizin gerçekliği: bilinmez bir düşman. Günden güne ölümlere sebep olan, kaygılandıran, olmadık senaryolarla yaratıcılığımızı artıran, karşısında bizi naçar bırakan…"
1440,"Tüm bunlar olurken, elinden aldığımız bütün imkanlara rağmen doğamız üzerine düşeni yapıyor. Bahar geldi, güneş yüzünü göstermeye, dağlardaki karlar çekilmeye başladı. Üzücü tarafı, biz bunlara yalnızca  pencerelerimizden şahit olabiliyoruz. "
1441,"Dünyaya açılan tek bağımız o sonuna kadar açmaya korkar hale geldiğimiz pencereler fakat, sonuna kadar açmaya muhtaç olduğumuz bir dünya daha mevcut: tefekkür. Düşünmeye bile fırsat bırakmadan hemen her gün yeni tecrübeler sunan acı bir gerçekliğin içinde, belki çoğu zaman oturup tüm bu olanları düşünce süzgecinden geçirmeye takatimiz kalmıyor olabilir. Ancak olanların bize söylediğini duymazdan gelmek de mümkün değil. "
1442,"Evde kalmaya başladığımızın gecesi muhtemel kar yağışından dolayı arabanın sileceklerini kaldırmışım. Nitekim de yağdı. Şimdi o kar eridi, son cemre düştü, bahar geldi ve silecekler hala havada. Bugün fark ettim. "
1443,#evdekal serüveni daha ne kadar devam eder bilemiyoruz fakat bunlara alışmak üzere nasıl da hızlı adapte olduğumuzu şaşkınlıkla seyrediyorum. 
1444,"Hepimizin klişesi ama, evet ne küçük şeylere üzülüyormuşuz ve evet insanoğlu her şeye nasıl da çabuk alışıyormuş. "
1445,Geçenlerde kahvaltı yaparken şöyle dedim evdekilere; insanları evinizde kalın diye uyarıyorlar şükür ki herkesin kalacak bir evi var. Çok geçmeden ufak bir deprem sarsıntısı oldu. Evde kalabiliyor olmanın önemini daha ziyadesiyle anlamamıza yetecek kadar ufak. 
1446,"Bir yazıya denk geldim geçtiğimiz günlerde, ne geçmişte ne gelecekte bu süreçte tam olarak anda kalmak istiyorum diyordu. Ben bunu yapamıyorum, geleceğe dair hevesimi bir süreliğine rafa kaldırdım fakat geçmiş şu günlerde en büyük tesellim. Dönüp dönüp okuduğum güncelerim, fotoğraf galerimde geçirdiğim dakikalar, kanepenin altından çıkardığımız tozlu albümler.. henüz bunlar olmamışken. Şimdi küçük görünen bütün o  dertlerimize üzülürken. Gönül rahatlığıyla gerçekleştirdiğimiz fakat bunun pek de farkında olmadığımız eski güzel günlere bakarken şunlar dökülüyor dilimden: Şimdi neden acı verir eski mutluluğumuz? "
1447,"Zihnimizden dakikada belki onlarca düşünce geçerken akıl sağlığımızı korumak için el mecbur, günlük aktivitelere devam ediyoruz. Hatta bunlara yenileri ekleniyor. Öncesinde belki çoğumuzun tecrübe etmediği üzere: evde ekmek yapmak. Böyle söyleyince hakikaten hoş bir meşgaleymiş gibi görünüyor, fırından yükselen mis gibi kokular, çıtır çıtır bir deneyim. Fakat halihazırda  ihtiyaçlarımız için  bile dışarıya çıkmaya dair tüm hevesimizi kursağımıza ustalıkla tıkan gerçeklerden sonra ekmeğin bile bize kötü bir maziyi hatırlatacak olması pek acı. "
1448,"Yüreğim tüm bunların geçip gideceğine dair umudu büyütmeye çalışmakla meşgul, mantığım elbet bir çözümü vardır diye salık veriyor ve sağduyum olup bitenlere rağmen şükredecek sebeplerin çokluğunu sıralamakta…"
1449,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1450,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1451,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1452,Konuk Yazar: Lenu
1453,"Anneliğin zorluğuna dair yeterince güzelleme işitmediyseniz ya anne değilsinizdir ya da etrafınızda bir tane bile samimi bir kadın olmamıştır. Neredeyse tamamen anneye bağımlı el kadar bir varlığı yaşatmaya çalışmak hep zordu. Günümüz kuşağı annelerinde ise bu zorluk daha önce hiç görülmemiş bir iç çatışma halinde tezahür etti. “Ne yapsak da bu çocuğun hayatta kalmasını sağlasak, ne etsek de iyi bir geleceği olmasını garantilesek” ten bir adım ötede bir zorluk. Süregelen “Ben iyi bir anne miyim?” sorusunun getirdiği iç çatışmadan ziyade “Yahu ben bu dünyaya çocuk bakmaya mı geldim? Ne zaman büyüyecek de ben de hayal ettiğim büyük kadın olacağım?” çatışması bu. "
1454,"Tamamen çocuk yetiştirme asli görevinin yüklendiği kadının sorgulayışı ve arayışı olması gerekirken, bu çatışma insanı ilgilendiren, varoluşa ve topluma ait koskocaman bir soruna dönüşüyor. Çünkü artık nihayet çocuk yetiştirme sorularını kendine sorarken kadın, kendi konumunu, yalnızlığını ve mücadelesini de sorguluyor. İçine doğup büyüdüğü, belki büyük ölçüde benimsediği modern dünyanın bireyselciliğini çocuk sahibi olunca rafa kaldıramaz ya zavallıcık. Tam da bu noktada, çocuk sahibi olmanın yarattığı heyhula fiziksel alanla sınırlı değil. Üstelik paradoksal. Sağlıklı bir çocuk yetiştirmek için, pek çok şeye muktedir olması beklenen anne, önce kendi çocukluk yaralarını sarmak, neyi neden yaptığını anlaması, kendi sırtını patpatlaması, kendi başını dizlerine koyup okşaması, kendine şefkat göstermesi gerekiyor. Oysa annelik –hem işgüdüsel hem toplumsal- çocuğundan başkasını görme imkanı vermiyor."
1455,"Üstüne üstlük, akıp giden zamanda yetişilmesi gereken sayısız durak var. Bir yandan da kendi ruhu için duraklama gereği hissediyor insan. Peki nasıl? Tüm bu imkansız “durma”, “düşünme” eylemlerini yapacak yer en durağan gibi resmedilen oysa kendi başına tüm dünyanın küçük bir yansıması olan ev mi? Hani bu sayfada mükerrer kereler “kara delik” olarak tabir edilen yer mi? Ev denen kara delik, insanın içinde kaybolduğu koşuşturmalarla dolu zihninin yansıması olabilir mi? Bu günlerde devlet erkiyle bu kara deliğin biraz daha derinlerine atılan anneler için cevabı bulunur mu bu soruların? Bu kara deliğe görünmediğinden şikayet ettiğimiz işlerimizi değil de günlük zihin yorgunluklarımızı, kadınlık kaygılarımızı, birey olma ve kabul görme çabamızı, çocuk bakmaya dair öğrendiğimiz her şeyi atsak, yutar mı?"
1456,"Yoksa çocuğuyla yerde yuvarlanırken kadın, mutfakta yığılmış bulaşıklar, katlanacak çamaşırlar, ocakta taşan süt, çıkarılacak çöpler, sulanacak çiçekler olduğu gibi kalır mı bu küçük evrende? Kadın tarafından halledilmek üzere yine."
1457,Ne zaman oturup kendi içine bakacak bu anne?
1458,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1459,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1460,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1461,Konuk Yazar: julibrissin
1462,"Bu cümle,  içinde bilinmeyen bir çok tanım barındıran bir cümle. ‘Boşanmak’ gibi bir devrimi barındırıyor mesela. ‘Kocanın eskisi olur mu?’ ‘Koca mı bizi eskitir, biz mi onu eskitiriz?’ sorusunu barındırıyor. ‘Eski koca’ tanımıyla hatra gelen şu repliği barındırıyor; Sezen Aksu’nun bir eşi, neden Sezen Aksu’dan ayrıldığını sorduklarında, ‘Adımı unutmuştu herkes, Sezen Aksu’nun kocası ‘ diyorlar demişti. ‘Peki şimdi hatırladılar mı?’, diye sorduklarında, ‘Şimdi daha kötü oldu, Sezen Aksu’nun eski kocası diyorlar’ dediğini hatırlıyorsun."
1463,"Utanıyorsun kendinden, o orada, o halde, ölümle burun buruna. Belki atlattı, bilmiyorsun. Atlattığına inanmak istiyorsun. ‘Evli olsaydım canım ne kadar acırdı?’, ‘Şimdi canım ne kadar acıdı?’ gibi bir kıyaslamayı barındırıyor bu cümle."
1464,"‘Korona’ denilen amansız illeti barındırıyor. Öyle bir illet ki, her gün bir kronometre gibi  çalışıyor koronometre. İlletle gelen ibret silsilesini barındırıyor. Bolca dua barındırıyor…"
1465,"Bu halin karşılığı, hem bir çok itiraf, hem bir çok yüzleşme barındırıyor. ‘Allah’ ından buldu’ demedim hiç. Hastalığın bir ceza olduğuna inanmadım hiç. Öyle olsaydı tüm peygamberler hastalık çekmezdi, dedim. Ama hastalıkla başa gelen akla, yüreğe verilen itminana ve sonunda gelen affa inandım."
1466,"Çokça karmaşık duygular barındırıyor. Bir vahiy gibi üzerimize inen bu hastalığa karşı acizliğimizi barındırıyor. Yüzleşme, bir kat, bir kat daha yüzleşme. Herşeyle, herkesle, geçmişle, geçmişinle…"
1467,"‘Ne çok yabancılaşmışım’ diyorsun, tüm dünyaya nasıl dua ediyorsam, öyle dua ediyorum diyorsun. Tüm dünyayı kendine yakın hissediyorsun, ama onunla fersah fersah mesafe görüyorsun. ‘Kırgınlığım ne büyük’ diyorsun. Ama affediyorsun. Tüm hücrelerinle, tüm geçmişi bağışlıyorsun."
1468,"Yedi gün sonra duyuyorsun hasta olduğunu. Yedi düvelden sonra. Bir ben duymamışım, diyorsun. Ve çocuklarım, diyorsun. Yedi günden önceki gün beraberdin ama diyorsun, ellerinle günleri saymaktan yoruluyorsun. Bir küçüğün, bir büyüğün ateşini ölçüyorsun. Sabahı sabah ediyorsun. Günleri bir daha sayıyorsun."
1469,"Ama neden bana haber vermedin, çocukları önceki gün gördün ve bana teslim ettin, neden ‘Çocuklara iyi bak, takib et onları, onlarda da olabilir’ demedin, diye döne döne kızıyorsun. Yalnızlığını görüyorsun yine. Elinde avucunda kalan, sonu olmayan yalnızlığını. Kendi annenle babanla bile paylaşamadığın, yalnızca evlatlarınla paylaştığın bir yalnızlık. Yarın bir gün, onların yalnızlığının bir parçası olmayacağını da biliyorsun. Sadece kendinden evlatlarına doğru bir yalnızlık, ama onlardan sana doğru bir kucaklama olmayacağını bildiğin bir yalnızlık. İçine bakıyorsun, ‘Yine de iyiyi diliyorum’ diyorsun."
1470,"Dönüp, ‘İyi ol, çocukların sana ihtiyacı var’ diye moral veriyorsun. Her hücrenle yalvarıyorsun iyiliğine. Ama ben çoktan yola çıkmışım, diyorsun. İçinde gördüklerin ve görmediklerinle yüzleşiyorsun. Yine dönüp Allah’a sığınıyorsun."
1471,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1472,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1473,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1474,Yazar: Rümeysa
1475,"#Evdekal çağrıları başladığından, bir de üstüne “Hayat Eve Sığar” logolu videolar her yeri sardıktan, biz de eve yerimizi sabitledikten sonra sürekli “Ev Denen Kara Delik” yazım geldi aklıma. Çocuktan sonra zorunlu olarak bu evde kalma meselesini yaşamış, evde kalmayla böyle burun buruna gelince hayattaki birçok kararımı gözden geçirmek durumunda kalmıştım. Öncesinde, koskoca bilgisayar mühendisliğinden mezun olup üstüne müzisyen olmaya çalışma sürecim, parça başı işlerle geçinme ve “haneme katkı” çabam ve bunun üzerinden kadınlığıma referansla yaşadığım baskılar bana “Ayakları Üstünde Durmama Hakkı” yazısını yazdırmıştı halbuki. Oradaki şu minik ev güzellemesinin sonrasında beni bir kara delik gibi içine çekeceğini, oradan kurtuluşun yeni mücadelem olacağını o yaşlarımda bilemezdim: “Sonuç: Evimde kendi sevdiğim işlerle uğraşıyorum. İstediğim kadar iş alıyorum, istemezsem yatıyorum. Ve huzurlu hissediyorum çok büyük oranda.” "
1476,"Sonra işte o hayat o eve sığmadı. Evde yaptıklarım yetmedi. Zaman içerisinde ev koskoca bir kara deliğe dönüştü, ben dışarı çıkamaz, hiçbir şeye güç bulamaz oldum. O gün bugün o kara deliği unutmamak konusunda kendime söz vermiştim. O yüzden bana birileri “Evde kal” deyince başka başka travmalarım canlanıyor. Halbuki “Evde oturup bulaşık mı yıkayacağız” diyen amcanın böyle travmaları yok. Belki de hayatında kesintisiz 2 gün bile evde kalmadı. Hep dışarıda olmanın imtiyazını yaşadı. Çünkü dışarıda olmak her türlü imtiyaz demekti."
1477,"Mesele para kazanmak falan değil. Öyle kapitalizmin oyunu vs. de değil. Ucunda sömürülme bile olsa(!) ya da para kazanmakla derdin olmasa, parka bile gitsen bu evlerden çıkmak meselesinde bir umut var, bir özgürlük var. Özellikle güzel dostum Zehra’nın Reçel’de yeni yayınladığımız “Karantina Evinin Penceresinden İslami Feminizme Bakmak” yazısı bende bu meseleyi ciddi şekilde tetikledi. O ev içerisinde verdiği mücadeleyi anlattıkça, ben hep dışarısını düşünüyormuşum meğer. Hep dışarıda aldığım solukların, becerebildiklerimin derdine düşmüşüm ben de Müslüman bir feminist olarak. Ben de meseleye buradan tutunuyormuşum."
1478,"Tam da bu noktadan ilk karantina haftasının şoku geçti geçeli “Biz yaptığımız ettiklerimizle, öğrendiklerimizle, konuştuklarımızla kimin ne işine yarayacağız?” diye sormaktan kendimi de etrafımda birlikte dayanıştığım, ürettiğim kadınları da yedim bitirdim. Böylece fark ettik ki mesela, biz aslında kendi derneğimizde gönüllü olarak çalışan kadınlarla istediğimiz gibi o herkesin fellik fellik ekran görüntüsü paylaştığı online toplantılardan bile yapamıyoruz çünkü kendilerini rahat hissedemiyorlar. Sonrasında konuştukça fark ettik ki, evden çıkmak aslında bizi evin içerisinde kurulan iktidarlardan, babalarımızdan, kocalarımızdan dışarıda bir özgür alan tanıyordu. Biz en azından orada, birlikte kurduğumuz güvenli alanda heyecanlarımızı, değiştirmek istediklerimizi konuşabiliyor, birlikte hayaller kurabiliyorduk. Toplantılarımızın çoğuna gelen kadınların ailelerinin, eşlerinin toplantıya katıldıklarından haberi bile olmuyordu mesela ve bu bizim kendi ellerimizle inşa ettiğimiz özgürlüğümüzdü. Yani kısacası hayatlarımız evlerimize, evlerimizin sınırlarına ve evlerimizin bizler için temsil ettiklerinin sınırlarına sığmıyor, sığamıyor."
1479,"Sonra dinleyemediğimiz hikayelerin derdine düştük. Ne kadar çoksak, neleri paylaşırsak, en azından tüm o bizlere yüklenen ev işi, bakım yüklerinden sıyrılıp ne ara bir vakit bulup birbirimizle paylaşırsak iyi oluruz belki dedik. Şiddete uğrayan, evde şiddetin failiyle burun buruna yaşamak zorunda kalan, öldürülen ya da öldürülmekten beter edilen kadınların hikayelerini duyduk uzaktan. Ya da bu süreçte haksız yere işinden çıkarılan, gebeliği bu zamanlara gelip kaygısından ne yapacağını şaşıran, patronunun zoruyla her gün onlarca yol tepip işine gitmek durumunda kalan, 7/24 canını dişine takıp tüm yetersizliklere tüm risklerine rağmen insanlara yardım etmeye çalışan sağlık çalışanlarının hikayelerini duymaya başladık bir bir. Ellerimiz kollarımız bağlandı gibi oldu, hala ne işe yarayacağımızı bulamadık. Bu kadınların hayatları eve sığmak şöyle dursun, ev onların hayatlarını riske atıyordu ya da bir kısmı için evde rahat zaman geçirmek hala bir hayaldi."
1480,"Ama bir yandan da birden herkese eşit mesafede oluverdik. Görüşmek için taa Malezya’ya gittiğimiz Musawah, Sisters in Islam gibi birçok farklı örgütle kendimizi webinarlarda, ortak toplantılarda bulduk. Birden uzaklar yakın ve her şey erişilebilir oldu. Belki o yüzlerce kadının hikayesini dinlemekten ve onlara uzaktan destek olmaktan fazlasını şu an yapamıyorduk ama belki de gelecekte bu bela geçip gittikten sonra yine daha güzel bir dünyanın inşası için mücadele etmeye hazırlık yapmaktı bize düşen pay. Hem kendimizi hem etrafımızdakileri iyileştirmek, yüz yüze görüşemesek de çemberlerin etrafında toplanmak, birbirimizle hayallerimizi kaygılarımızı paylaşmak, birlikte bir gelecek hayal etmek ve bu gelecek için hazırlanmaktı, yavaş yavaş, sakince. Evlerimizin içine hayatımızı sığdırmaya çalışmadan, evin gerçekliğine uygun yeni minik özgürlük alanları inşa etmenin derdine düşerek."
1481,"Bu kara günler geçecek belki ama önümüzde belli ki uzunca bir süre var. Bu uzun süre, hayatı evi sığdırmaya çalışanlardan da çok korkutuyor beni; çünkü asıl, en başta da kendime sözler vermeme neden olan o kara delik, gün geçtikçe hepimizin hayatlarında büyüyor. Evi bilen tüm kadınlar bu duyguyu biliyor biliyorum, bu ev denen kara delik gün gelecek bu hayallerimizi de elimizden almaya çalışacak, her şey daha uzak görünmeye başlayacak.  Bu yazıyı okuyan dostlarımdan tek ricam şu ki, kendimizi bu kara deliğe teslim etmeyelim. Her gün bu yeni mücadelede direnmeye devam edelim. Evde kalalım, tamam, ama hayatımız cidden eve sığmasın. Bugünler geçtiğinde özgür bırakmak üzere hayatlarımızı, birlikte yarattığımız güvenli alanlarımızı içimizde pamuklara sarmalayıp saralım. Tüm bunlar geçtiğinde birbirimizin yaralarını sarmak için onlara çok ihtiyacımız olacak."
1482,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1483,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1484,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1485,Konuk Yazar: Zehra
1486,"Haftanın hangi günündeyiz bilen var mı? Ayın kaçıncı günü bugün? Karantina birçoğumuzu tam zamanlı ev hanımına dönüştürürken, tam da şimdi ve burada, Müslüman feminist olmamızın mahiyeti nedir?"
1487,"Bundan birkaç hafta öncesine kadar kim olduğuma dair çıkardığım en çatlak ses Müslüman feminist olmamdı. Bir dizi toplantı, atölye, söyleşi, okuma grubu, projeler, çalıştaylar… Karşılaşmalar, çatışmalar, temaslar, kopuşlar… Her birinde itinayla, gururla ve şüpheye mahal vermeksizin Müslüman feminist olarak var oluyor, konuşuyor, dövüşüyordum. Ta ki, eve kadar. Evde Müslüman olmayan kimse yok. İki yaşındaki oğlumun ileride tercihinin ne olacağını henüz bilmiyorum. Evimiz küçük bir Türkiye. Yüzde doksan dokuzu Müslüman, seküler hukuk ve muhafazakar değerler hüküm sürüyor. Eve ekmeği babam ve kocam getiriyor. Annem benim güçlenmemin yolunu kendini ücretsiz bakım emeğine kilitleyerek açıyor. Sürekli sofralar kuruluyor, tabaklar oradan oraya taşınıyor. Evdeki tüm makineler harala gürele bir maratonun içinde. Onlar çalışıyor, biz çalışıyoruz. Feminist (düz feminist) olmam hasebiyle evdeki iş bölümüne dair mütemadiyen huzursuzluk çıkartıyorum. Sofrayı ben kurdum, sen kaldır. Çamaşırları ben astım, sen topla. Çocuğu ben yıkadım, sen uyut. Karantina günleri evi seri üretim atölyesine çevirince işbölümü kendini bir zorunluluk olarak dayattı ve yardım duygusuyla da olsa evdeki erkekleri harekete geçirdi. Sadece feminist olarak bu level’a kadar gelebilmiştim. Ta ki, yaptığım yemeği yemeyen oğlum göğsüme yapışınca onu emzirmeyi reddedişime kadar. Nasılsa emerim, bu tabağı da devireyim diyen oğluma hayır dediğimde mırıldanmalar başladı. Yemek ve sofraya dair bir davranış kazandırmak için oğlumu emzirmeyi reddetmem üzerine yücegönüllülüğünü ortaya koyan eşim “emziriver, çocuk aç kalacak” minvalinde bir şeyler vaaz etti. Müslüman feministliğim birkaç haftadır içinde bulunduğu rehavetten ağır aksak çıktı, eşimin kulağına eğildi ve yavaşça “Kadın kendi çocuğu dâhil olmak üzere hiçbir çocuğu emzirmek zorunda değildir” dedi. "
1488,"Talak Suresi’nin altıncı ayetine göre[1], kadın müşterek çocuğu erkek adına besler, dolayısıyla erkek bu süt verme hizmetinin ücretini ödemelidir. Şayet emzirmek istemezse, erkek müşterek çocuğa ücreti karşılığında başka bir sütanne bulmak zorundadır. Elbette Rabbin geçim meselesini erkeğin meselesi olarak tayin etmesi böyle bir hükmün temelini oluşturuyor olabilir, önemi yok. Kadının bizzat bedeni üzerinden tanımlanan fıtri analık görevini reddedebilmem için yeterli bir referans Talak/6. Tıpkı pek sevdiğim Federici’nin[2] bir zamanlar savunduğu gibi, kadının yaptığı işin mevcut sistem içerisinde gerçek bir iş olarak tanımlanması ve meşruiyet kazanması için zaten kadına yıkılmış bu işlerin ücretlendirilmesi önemli bir kazanım olarak değerlendirilebilir. Ancak, Federici bunun sadece “başka seçeneği olmayan”, yani bu işi kamu hizmetleri yoluyla veya erkekler ile eşit paylaşarak üzerinden atamayacak kadınlar için bir seçenek olduğunun altını çizer. Bu açıdan, süt parası zamansız ve mekansız bir biçimde ihlal edilebilir anne bedenine karşı –oğlumu nerelerde, ne koşullarda emzirmek zorunda kaldığımı düşününce- annelikten sonra da ancak ve ancak bizim olmaya devam eden kadın bedenini savunmak için iyi bir meydan okuma aracı olabilir. Nitekim oldu da. İki Müslüman arasında aslında kadın ve erkek olmaya dair, anne ve baba olmaya dair, karı ve koca olmaya dair bir tartışma vuku buldu ve yardıma ne Federici, ne Delphy, ne Benston, ne de Gülnur[3] koştu. Ancak ve ancak vahiy ve onun olabildiğince ataerkil yorumlardan arındırılmış meali/tefsiri bu gerilimi dindirebilirdi. Bu noktada, yemeğin altını kısıp Müslüman feminist olmanın politik ve gündelik hayata yön veren mahiyeti üzerine düşünmekten kendimi alamadım. "
1489,"Müslüman feminist olmam dinen haklarımın ne olduğunu bilmemi, Müslüman erkeklerin şiddet epistemolojisiyle mücadele edebilmemi sağlıyor. Miras, mehir, nafaka, ebeveynlik, evlilik/boşanma, ev içi roller, şiddet, cinsellik gibi kişilerarası hukuka dair bir mesele vuku bulduğunda, yani aslında Müslüman erkekler ve Müslüman kadınlar karşı karşıya geldiğinde, İslami feminizm oldukça işlevsel bir sığınak. Fakat var oluşumuz doğrudan böylesi bir pragmatizmde köklenmiyor. Bizi bu çerçevenin içinden düşünmeye, konuşmaya ve dövüşmeye iten bir objektif pozisyonumuz var. Bu objektif pozisyonumuz, fıkhın kadın bakış açısıyla yeniden şekillenmesi ile hayatları en çok değişikliğe uğrayacak kişiler olmamızdan kaynaklanıyor. Örneğin, meşhur da-re-be ayeti vurmak olarak yorumlandığında ne değişecek, ayrılmak olduğunda ne değişecek seküler feministin hayatında? Eğer katı fıkıhçı bir sevgilileri/eşleri yoksa tabi ki. Da-re-be’nin vurmak değil ayrılmak olduğu bilgisi benim ve diğer hayatları geleneksel fıkıhla kuşatılmış kadınların hayatını objektif olarak değiştirebilecek bir bilgi. Bu bilgiyi canhıraş savunmak bizim mücadelemiz. Çünkü bundan bir menfaatimiz var. Dolayısıyla Müslüman feministliğimiz sadece ideolojik bir tercih değil, aynı zamanda kaderlerimizi, ve aslında evlerimizin içini birleştiren ataerkil fıkha karşı bizzat var oluşumuza gömülü bir eşitlenme mücadelesi. Bir gün çıkıp, “artık inanmıyorum” diyerek fıkıh perdesini topyekün yırtıp atmadığımız sürece, yani Müslüman kalmakta ısrar ettiğimiz sürece, hayatlarımız en az iki fıkıh paradigmasının çarpıştığı alanlar olmaya devam edecek. Bu çarpışmalar tam anlamıyla bir “dine karşı din” müsabakasıdır. Sosyalist Feminist Kolektif kendini kamuya ilk duyurduğu metinde[4] bir tanımlama tartışması yürütür. Sosyalist feminist olmanın “aynı zamanda sosyalist olan feministler” demek olmadığını, feminizm içi bir ayrıma işaret ettiğini vurgular. “Ayağımızı bastığımız toprak feminizm toprağı” diyen bu kadınlar feminist mücadelelerini anti-kapitalist bir hat üzerine kurarlar. Bu kadınlara “feminizm zaten anti-kapitalisttir, ne gerek var böyle şeylere” diyen kimse çıkmamıştır (umuyorum). Müslüman feministlere ise bir yandan Müslüman erkekler “İslam’da kadın hakları zaten vardır, ne gerek var böyle şeylere” diye had bildiriyor, diğer yandan bazı seküler feministler “hepimiz aynı şeyleri söylüyoruz, ne gerek var Müslüman diyerek ayrıştırmaya” minvalinde sitem ediyor. Zannediyorum ki, Müslüman feministliğimiz bu iki muharrik kuvvetle karşılaşmalarımız sonucu palazlanıyor. Bu iki gruptan azade hangi ortamda feminizmden konuştuysam, feminizmden konuştuğumuzu fark ediyorum. Bizi aynı zamanda Müslüman olan feministler olmanın ötesine taşıyan politik hattın izini sürerken bir hayli zorlanıyorum. Ayağımızı bastığımız toprak kimin toprağı sahi? Ne sadece İslam diyebiliyorum buna cevaben, ne de feminizm. İslamın ataerkil yorumlardan arınmış bir haline, İslam’ın “içimize sinen” bir haline basıyor ayaklarımız. İslam’dan feminizme çok kolay gidebiliyoruz da, feminizmden İslam’a gitmek o kadar kolay olmuyor. Müslüman olmayı namaz, oruç, zikir gibi ritüellerin ötesinde, temel bir perspektif ve haysiyet arayışı olarak giydiğimiz anda; bir kadın olarak maruz kaldığımız onur kırıcı davranışlar, psikolojik şiddeti de içeren her türlü şiddet ve hak gaspı bizim için karşı konulamaz bir mücadele alanı açıyor. Bu haysiyet mücadelesinden feminizm tüm tutarlılığıyla çıkıyor fakat bu çerçevenin dışında palazlanmış bir feminizme böylesi bir kara delikte mücadele etmeyi anlatmak o kadar kolay değil. Tam da seküler feministlere İslami feminizm anlatmak veya Diyanet İşleri, cemaat-tarikatler ve bir takım şeyhülerkler ile dine karşı din mücadelesi vermek anlamını biraz olsun yitirmişken, yani farklı özneler ve kurumlarla sınırlara, tanınma ve tanımlamaya dair kamusal tartışma yürütmenin olanakları ve mahiyeti kısıtlıyken, evin içinde Müslüman feminist olmanın kurtarıcılığına ilk defa bu denli sarsılarak şahitlik ediyorum. Evi görünmez bir fıkıh elinin yönetmesine izin vermiyor, cinsiyetçi işbölümüne karşı yapıştırıyorum kendi söküğünü kendi diken Rasullallah örneğini. Yapıştırıyorum “bu işleri yapma zorunluluğum dinen bulunmamakta” yı büyük bir özgüvenle. Çünkü biliyorum ki bulunmamakta. Vakit yıllardır o toplantı benim bu atölye senin kafa patlatarak edindiğimiz “içimize sinen” fıkıh bilgisini evlere salma, kendimizi ev işlerinden karantinaya alma vaktidir. Ebu Hureyre’nin işkembeden salladığı bir mevzu hadisin senedindeki problemleri ayrı, metnindeki problemleri ayrı biliyorsak bu çeşitli mecralarda sekülerlerin fobik sorularını cevaplamak veya birilerine “gerçek İslam” tebliği yapmak için değil doğrudan hayatlarımızın ipini elimize almak içindir. "
1490,"[1]  O kadınları, durumunuza uygun olarak kendi oturduğunuz yerde oturtun ve onların imkânlarını daraltmak yoluyla kendilerine zarar vermeye kalkışmayın. Eğer hamile iseler, doğum yapıncaya kadar nafakalarını karşılayın. Sizin hesabınıza (çocuğu) emzirirlerse onlara karşılığını ödeyin ve ve aranızda güzelce konuşup anlaşın. Anlaşmakta zorlanırsanız bu durumda o erkeğin hesabına başka bir kadın emzirecektir."
1491,[2] Silvia Federici (1974) Wages against housework.
1492,[3] Gülnur Acar Savran
1493,[4] http://www.sosyalistfeministkolektif.org/biz-kimiz/biz-kimiz/
1494,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1495,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1496,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1497,Konuk Yazar: Zerka Selvi
1498,"Bir taş atıyorum zihnimin sularına, bir kelime; reçel. Bakmak için suyun dalgalarına, o dalgaların nerelere gideceğine. İlkin, hemencecik bir mutfak beliriyor, yıllar içinde görüntüsü benimle birlikte değişen, dönüşen. Bir zamanlar kapısından içeriye adım atmak istemediğim, benim için sıkılmanın, durmanın, kalmanın, monotonluğun mekânı olan mutfak. Yapmam gereken önemli işlerin arasında mecburiyetten uğradığım, özgür olamadığım bir mekân. Sessiz, renksiz, görünmeyen bir yer. O zamanlar benim yapmam gereken daha önemli işler, olmam gereken daha gürültülü yerler var. Durmak değil koşmak istiyorum, hep yetişmem gereken bir yerlere. Nadiren durduğumda bile yaptıklarımı, yapacaklarımı ve yapamadıklarımı düşündüğüm bir tempodayım. Bir gün yorgunlukla çöktüğüm yerde, kendime nereye koştuğumu soruyorum, nereye ve neden yetişmeye çalıştığımı. Uzun süre bir ses, bir yanıt gelmiyor. Çok derinlerde bir yerde belki, oradan çıkıp bana ulaşamıyor, ya da tam tersi, gözümün önünde durduğundan göremiyorum cevabı. Sormaya devam ediyorum, bakmaya, oturup gölün kenarına bir taş atıp dalgalarını izlemeye."
1499,"Zaman içinde, yetişmeye çalıştığım yerlerin de bütünüyle benim seçimlerim olmadığını, önemsiz işlerin toplamı bir yaşamım olmasın,  herkes gibi o sessiz, renksiz, sıradan mekânda kendi başıma kalmayayım diye uğraşırken, önemlinin, sıradanın ne olduğunu aslında hiç sorgulamadığımı fark ediyorum. Herkes gibi olmamak için verdiğim mücadelenin temelleri yine bir çoğunluk tarafından kabul edilmişlere dayanıyor: evde olursan herkes gibi olursun, dışarıda çalışmazsan aslında yoksun, çalışırken de hep daha fazlasını yapmadığın sürece kalabalıkta yok olursun."
1500,"Bütün bu sesleri bir kenara bırakıp yorgunluğumun beni yavaşlamaya, durmaya, bakmaya çağıran sesinin peşinden yavaş adımlarla yürüyorum. Orada, şehirden uzaklaşıp çekildiğim doğada, bir ucu ormana, diğer ucu kırlara bakan evde, sessizliğin içinde, ne kadına ev dışında bir yaşam alanı tanımayan ne de onu eve, işe, çocuklarına, her şeye yetişmek zorunda bırakan, işleri önemli-önemsiz, yaşamları sıradan-sıradışı diye ayırmayan sessiz, sonsuz bir dil buluyorum."
1501,"Orada bir kozanın içinde duruyorum.  Kozamın içindeki sessizlikte cevabını büyüten bir soru; benden beklenenleri sorgulamadan gerçekleştirmeye çalışırken,  başkalarının beklentilerini benim doğrularım sanacak kadar kendimden uzaklaşmışken, nasıl özgür olabilirim?"
1502,"Orada eve, mutfağa, kendime ve yaşama yeniden, uzun uzun bakıyorum.  Bahçesindeki ağaçlarda olgunlaşıp taşan meyveleri toplayan bir kadın, toprağa uzanıp göğe bakan bir çocuk görüyorum.  Çocuk ve kadın ellerinde sepetlerle evlerine yürüyor sonra, hafif bir rüzgârla salınan otların arasından geçerek. Eve gelince çocuk, çok eskilerden bir ninniyle uykuya dalıyor, kadın yıkadığı meyveleri tencerede kaynatıyor."
1503,"Çiçekli, masallı, ahenkli, şifalı, eşsiz bir yer artık gördüğüm."
1504,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1505,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1506,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1507,Konuk Yazar: Müstear İsim
1508,***UYARI: Yakın zamanda doğum yapacak kişiler için hassas içerik barındırıyor olabilir.***
1509,"Galiba artık zamanı geldi. Oğlumu doğuralı dört yıldan fazla zaman oldu ama onca kişiye anlatmama, çokça gözyaşı dökmeme rağmen bir türlü doğum öncesinde maruz kaldığım tacizi boğazımda şu yumru olmadan düşünemiyorum bile. "
1510,"Hayatımda jinekoloğa ilk defa hamile kaldığımda gittim. Annem sağolsun ne regle ne cinselliğe dair bana en ufak bir şey anlatmadı. Buna rağmen etraftan duyduklarımla, arkadaşlarıma danıştıklarımla ve eşimin beni anlamaya dair sonsuz özverisiyle sağlıklı bir cinsel hayatım oldu. Ama mesele jinekoloğa gelince her randevu “Acaba bu sefer alttan muayene edecek mi?” diye günlerce süren stresli bir süreçte bekleniyordu tarafımdan. Doktorum dünya tatlısı bir kadın olmasına rağmen gerginliğim hiç azalmadı ve “doğum günü” geldi çattı."
1511,"Doğum konusunda çok aceleciydim, beklemekten yorulmuştum artık. Yapmak istediğim şeyleri yapamadığım ve son bir hafta da hamilelikten kaynaklı bir kaşıntı yaşadığım için doğum artık bitsin gitsin, diyordum. Doktorumun anlaşmalı olduğu hastanede doğum yapacaktım zaten, eve de 10 dakika uzaklıktaydı. Önceden gidip hastaneye bakmadım bile. “Milyarlarca kadın binlerce yıldır çocuk doğuruyor ben mi özelim, niye abartayım?” diye düşünerek doktorumun anlaşmalı olduğu özel hastaneye doğuma gittim. Devlet hastanesine gitmememin tek nedeni de erkek jinekoloğa denk gelme ihtimalimdi. Ben bu kadınla bu kadar geriliyorsam bir erkekle ne yaparım diye kafayı yiyordum."
1512,"Doğum 11 Nisan’da gece yarısı başladı. Sancı sıklığımı saydım, dakikada bir gelmeye başlayınca hastaneye gitme vakti geldi. Hastaneye gittiğimizde doktorumu aradılar ve meğer tam benden önce zorlu bir doğum yaptırmış, eve dinlenmeye gitmiş. “Ben gelene kadar seninle ilgilenirler, zaten açılmanın tamamlanması birkaç saat sürer” diye ondan bir haber geldi. Mesele de tam burada başladı. Yaşlıca bir ebe, kulakları tam duymuyor. Bana, “İçeri geç” dedi, gitti. İçerisi neresi dedim, peşinden koşarak gittim, cevap yok. “Bunları giy” deyip ameliyat önlüğünü elime tutuşturdu ama ben “Buradan bu kıyafetle nasıl çıkacağım” diye gerilip etrafıma bakıyorum. “Hala giyinmedin mi?” diye beni tekrar tersledi. Ben usul usul giyindim. “Oraya yat!” dedi. “Nereye, nasıl?” derken beni ite ite oturttu, bacaklarımı kaldırdı, daha ben ne olduğunu anlamadan parmaklarını vajinama soktu, içerde canımı acıta acıta bir şeyler yaptı, “Daha 4 santim” gibi bir şey dedi, sonrası kabus. Çünkü benim tüm bu muayeneden sonra sancılarım azaldı, açılmam yavaşladı. Sancım arttıkça doktoru aratmaya çalışıyorum, ebe “Doktor gelemez ben muayene edicem” diyor, ben “Yok, yok dayanırım” diyorum. Bu şekilde o korkunç kadın bir muayene daha yaptı bana. O süre zarfında, çok iyi hatırlıyorum, eşim sırtımı sıvazlayıp beni sakinleştirmeye çalışıyordu, ben ona yumruk atmışım “Bana dokunma!” diye. Kimsenin en ufak dokunuşunu istemez hale gelmişim. Doğum da haliyle çok zorlu bir doğum oldu. Çocuk kanala girmedi vs. ve oğlumun doğduğu gün hayatımın en korkunç günü olarak hafızamda yer etti."
1513,"Ben bu doğum hikayesinin bir taciz hikayesi olduğunu ise yaklaşık doğumdan bir sene kadar sonra, Amerika’da gerçekleşen “Doğum tacizine, tecavüzüne son!” eylemlerini görünce fark ettim. Yazılanları okuyunca başıma gelen şeyin bir taciz biçimi olduğunu, beni o yüzden bu kadar kötü hissettirdiğini o zaman fark ettim. Daha acısı ise, sonrasında daha önce doğum yapmış farklı sosyo-ekonomik ve kültürel gruplardan kadınlardan bu tecrübenin ne kadar yaygın bir şey olduğunu öğrendim. Kadınların devlet hastanelerinin toplu doğumhanelerinde sancıdan bağırmasın diye hemşire ve doktorlardan dayak yediğini, doktorların fiziksel ve sözlü tacizine maruz kaldığını… “Biz mi dedik sana herifin altına yat diye, ne bağırıyorsun” diye azarlanan kadınların yaşadıklarını kendi dilinden dinledim. "
1514,"Sırtımda çok büyük bir yük var. O kadını şikayet etmemiş olmanın yükü. Bildiğim bir hikayeyi anlatmamanın yükü. Ama artık yapabilecek bir şeyim varsa eğer, belki de yapmanın doğru yeri ve vakti gelmiştir, kim bilir…"
1515,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1516,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1517,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1518,Konuk Yazar: Cemrebahar
1519,"Son zamanlarda hayatımı etkileyen en tuhaf şeylerden biri artık televizyon izleyememem oldu sanırım. İzlediğim her sahneye eleştirel bakıp keyif alamaz ve bu cinsiyetçi, ırkçı ve materyalist dünyada kendi yerimi bulamaz oldukça çok sevdiğim birkaç işi daha da özlemeye başladım. Öyle ki, Müslüman kadınlar Türk medyasında “orta yaşlı proleterya kadını” ya da “mahallenin mutaassıp sessiz sakin kızı olarak karşımıza çıkarken Batı medyasında  —çoğunlukla filmde Batılı bir kahraman tarafından kurtarılan—  ezilmiş/baskılanmış ya da özgürleşme yolunda kendine yabancılaşan mutsuz kadınlar olarak tipleniyorlar. Çoğunlukla kendimi özdeşleştiremediğim yüzeysel kadın tiplemelerinin sebebinin bu karakterlerin kadınlar tarafından yazılmamış olmasına bağladığım için kendi hikayelerini anlatan kadınları sizlerle paylaşmak istedim."
1520,İngilizce öğrenmek adına çıktığım yabancı dizi izleme yolculuğumda finalinden altı yıl sonra tanıştığım Little Mosque on the Prairie özellikle kadın karakterleri ve Müslüman toplulukları –diğerlerinden– farklı bir şekilde işleyişiyle kısa sürede çok severek bitirdiğim dizilerden biri olmuştu. 
1521,"Dizi, hayali Mercy şehrinde yaşayan küçük bir Müslüman topluluğun yaşamını ve Hristiyan komşuları ile ilişkilerini ele alıyor ve birçok sosyal konuya komedi üzerinden yaklaşıyor. Yeni kurulan camiye, genç ve ilerici bir imamın gelmesiyle başlayan dizi, karakterlerin eğlenceli dinamikleriyle ilerliyor. Dizinin en sevdiğim özelliklerinden biri, başta da bahsettiğim kadın karakterler… Çünkü dizide çok güçlü –hem Müslüman hem de Hristiyan– kadın karakterler çiziliyor. Mercy şehrinin başkanlığını Ann adında kadın bir karakter yaparken, yardımcılığında ise Sarah adında Müslüman bir kadın karakter yer alıyor. Dizinin önemli diğer iki kadını ise tesettürlü bir kafe işletmecisi olan Fatima ve tesettürlü bir doktor olan Rayyan… "
1522,"Ekonomik olarak aktif olan karakterler aynı zamanda cami ve Müslüman topluluğu ilgilendiren kararları almada da önemli rol oynuyorlar. Özellikle ana şüphecimiz olan Rayyan feminist bir bakış açısıyla çoğu yerde kendi fikirlerini ifade ediyor ve toplulukta kabul görmeyi başarıyor. Yine, tutucu bir karakter olan Baber’ın, kızı Layla ise babasına rağmen kendi kararlarını verebilen bir karakter olarak karşımıza çıkıyor. Elbette ben ve feminist kalbim oldukça şaşkın ve mutlu olduğu için dizinin yazarını araştırdım ve bu kişinin yine Müslüman bir kadın olan Zarqa Nawaz olduğunu öğrendim."
1523,"İngiltere’de doğup, Kanada’da büyüyen Zarqa Nawaz, Regina/Kanada’da yaşarken, oradaki Müslüman topluluğu incelemiş ve dizi için bu şehirde edindiği tecrübelerden ilham almış. “Batı’daki Müslümanları anlatan ilk sit–com” olarak kabul edilen Little Mosque on the Prairie, 2007’de CBC kanalında yayınlanmaya başlanmış ve altı sezonu ile altmıştan fazla ülkede yayınlanmış. "
1524,"Nawaz’ın sinema macerası ise tıp okulundan reddedilip kısa komediler çekmeye başlamasıyla başlamış. İlk işlerinin adları şu şekilde: BBQ MUSLIMS, Death Threat, Random Check ve Fred’s Burqa… 2005 yılında yeteneği ile “National Film Board of Canada [Kanada Ulusal Filim Kurulu]” tarafından keşfedilip destek almasıyla ise çok konuşulan belgeseli “Me and the Mosque [Cami ve Ben]” ortaya çıkmış. "
1525,"Müslüman kadınların patriyarka ile mücadelesini ele alan bu belgesel de, benim izlediğim dizi olan Little Mosque on the Prairie‘ye de ilham olmuş aslında. Şimdilerde ise kitabı “Laughing All the Way to the Mosque [Camiye Giden Yolda Gülümsemek]” ile anılan Zarqa Nawaz, bu kitapta Kanada’da Müslüman bir kadın olarak büyümeyi komik bir dille anlatıyor. Dövülmediğini, taşlanmadığını ve hatta dünyadaki en sıkıcı Müslümanlardan biri olabileceğini belirten yazar, kitabındaki Müslüman yaz kampı anıları ile güldürme garantisi de veriyor. Kendisi birçok ödüle sahip ve toplum önünde sık sık komedi, toplumsal cinsiyet ve inanç, çokkültürlülük gibi alanlarda konuşmalar yapıyor."
1526,"Kendi hikayesini anlatan bir kadın olarak Zarqa Nawaz’dan bahsetmek istememin birkaç nedeni daha var tabii ki. Beni sıkıcı hayatımdan ve medyanın klişeliği üzerine girmek üzere olduğum depresyondan kurtarması bir yana kendisi değişime sebep olan biri. Öyle ki, Statistic Canada verilerine göre dizinin yayında olduğu tarihlerde özellikle Müslümanlara karşı nefret suçlarında ciddi derecede düşüş görülmüş. Nawaz, şu an dizide yayınlanacak olsa değiştirmeyi düşündüğü kısımlar olduğunu da belirtiyor bir röpotajında. Sanırım kendisinin bana öğrettiği şeylerden biri de yaptığımız işler hiçbir zaman mükemmel olmasa bile denememiz gerektiği… Yazmamız, konuşmamız, okumamız, tartışmamız ve filmler çekmemiz gerektiği. Çünkü bir şeyleri değiştirmemiz mümkün. Ve bu değişim için kendi hikayelerimizi kendimiz anlatmamız gerekiyor. Bu yüzden teşekkürler Zarqa, teşekkürler Reçel ve teşekkürler sayın okuyucu."
1527,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1528,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1529,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1530,Konuk Yazar: Zeynep
1531,"Yazmalıyım dedim. Aklımdan geçen, içimi kemiren, kalbimi ağırlaştıran bu ‘mevzuyu’ yazmalıyım. Bir yerlerde sıkışmış kalmış benliğimi yazmalıyım, belki o zaman ben de daha iyi anlarım beni dedim."
1532,"Arafta kalmak… Ne denli iyi tanıtıyor beni ve benim gibileri, değil mi? Hikayelerimiz ne kadar farklıysa bir o kadar da aynıdır aslında. Kimileri mutaassıp mahallenin açık kızı, ben ise Hristiyan ülkenin kapalı kızıyım. "
1533,"İki dil, din, kültür ve milletle yetişmiş olmanın verdiği bir olgunluk ve ağırlık var üstümde. Hayata bakış açıma kattığı genişlik ve hoşgörüden dolayı minnettar, içimde başlattığı bazı kimlik savaşları için bıkkınım. Ne önceki nesiller kadar Türk geleneklerine bağlı, ne de Alman çoğunluk kadar bunlardan kopuğum. Anlayacağınız ne birilerini memnun edecek kadar yeteri Türk, ne de diğerlerinin benimseyebileceği kadar Almanım. Ne istenildiği derecede muhafazakâr, ne de beklenildiği gibi liberal. Ben sadece benim."
1534,"Bir taraf bacağımdaki pantolonumdan rahatsızken, başkaları başımdaki örtümden muzdarip. Ben kadın olmadığı için arkadaşlık kurduğum insanlardan dolayı ayıplanırken, yeterince geç saatlerde yeterince içkili ortamlarda bulunmadığım için tuhaf bakışlara alışkınım. Yani ben ne tam birilerine, ne de tam diğerlerine aidim."
1535,"Sesimi duyurmak istiyorum aslında beni anlamayanlara, ama ya ‘feminist’ diye ‘suçlanıyorum’, ya da görmezden gelinip baskıya katlanan zavallı damgası yiyorum. Yani ben kendimi kimseye beğendiremiyorum. Ve ben artık kendimi birilerini beğendirmeye çalışmaktan vazgeçip, kendi kendimi kendime beğendirmeye çabalıyorum."
1536,"Ben, yaşadığım ülkeye rağmen dinine ve camisine bağlı, geleneklerini seven başörtülü bir genç kadın. Ben, içine doğduğu kültüre rağmen başkaldıran, sorgulayan, tartışan, kavga eden feminist ve aydın bir genç kadın. Ben içimde çelişki barındıramayacak kadar tam ve bütünüm. Ben sahte olamayacak kadar gerçeğim. Ben başkalarının benim için istediği hayatı yaşamayacak kadar benim. Bu benim hayatım."
1537,"Şu an üniversite öğrencisiyim. Okuduğum Judith Butler makalesi, çantamda taşıdığım benim seccadem. Okul bitince dünyayı yalnız başına seyehat etmeyi düşleyen ben, en büyük hayali kendini ve Yaratıcısını tanımak olan ben. Evet, ben varım. Ben buyum. Herşeye, herkese rağmen ayaktayım. Karşımdaki rüzgarlara karşı koyamayarak diz çöktüğüm de oluyor, itiraf ediyorum, ama yine de kalkıp yolumda ilerlemeye devam ediyorum."
1538,"Ben sadece ben olduğum için iki yönlü bir fırtınaya tutuldum, savruldum, düştüm, kanadım, güçlendim, ayaklandım, yürüyorum, koşuyorum yolumda… Evet, bu benim yolum. Ve inanın, ben dimdik ayaktayım."
1539,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1540,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1541,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1542,Konuk Yazar: Doğunun Cadısı
1543,"Kazasız belasız bir mutluluktu tek isteğim. Hayata eksik başladım zaten bir kız çocugu olarak doğduğumda. İlkokul 3’e giderken dedem ve amcalarım “iri” olduguma kanaat getirip okul hayatıma son vermek istediğinde anladım. Annem, benim güzel annem, “Eğer kızımı okutmayacaksanız boşanıyorum” diyerek okula gitmemi sağladı. Bitti mi? tabi ki hayır."
1544,Babamın herkesi dinlemek gibi bir huyu vardı annem hariç. Lise yıllarımda her ergen gibi belli müzik türlerine tapıyordum. Pantolonuma taktığım çengelli iğne yüzünden amcam babamı körlükle itham etti. Ne yaptığımı bile anlamadı. Benim pantolonuma taktığım çengelli iğne onun neresine batmış olabilirdi ki?
1545,"Herkes üniversiteye meslek, kariyer gibi hedeflerle başlar ancak ben kaçmak için gittim. Orda da rahat bırakılmadım çünkü dekan yardımcısını tanıyan babam beni ona emanet etmiş. Bu nasıl bir kör talih ya Rab? Derken evlendim. İşte hayatımın en kötü günleri ben farketmeden o zaman başlamış."
1546,"Annesi ve kızkardeşlerinin eteği altında yetişmiş bir erkek. Beni düşmanı olarak görmeye başlamış bir adam vardı artık karşımda. 10 yıl oldu bugün, tam 10 yıl. Şiddetin her türlüsünü yaşadım. Yaşıyorum. Ama bugün farkettim ki hayatımdaki hiç bir erkek benim özgüvenimi benden alamadı. Buna güçleri yetmedi. "
1547,"Sizler özgüvensiz, kişiliksiz hayatınıza devam edin. Bir gün gökkuşağı benim için görünecek ve o gün sizler yok olacaksınız. İçimde büyüttüğüm o mutlu kızı size vermeyeceğim."
1548,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1549,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1550,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1551,Konuk Yazar: Ayşegül
1552,"Bu yazıda, bir önceki yazıda yarım kaldığını düşündüğüm bazı şeylere değinmek istiyorum. Önceki yazıda, geçen yaz İstanbul Sözleşmesi üzerine yapılan tartışmalar, sosyal medyada Kadem’e yapılan linci ve geleneksel aile yapısına saldırıların gerçekçiliği üzerine bir şeyler yazmıştım. Bu yazıda, konuyu biraz daha açarak aileyi güçlendirme politikaları ve aileyi ayakta tutmanın ne olduğuna dair birkaç kelam etmek istiyorum."
1553,"Aile kurumunun güçlendirilmesi bilindiği üzere mevcut hükümetin diline pelesenk olmuş bir terimdir. Daha genel çerçeveden baktığımız zaman muhafazakar politikaların aile kurumunu fazlaca vurgulaması şaşırtıcı bir şey değil. Ancak burada görmemiz gereken şey “aile kurumunu güçlendirme” teriminin aslında mutlu, mesut, tatlış bir aile ortamı olmasını amaçlamadığı. Aksine “devlet istikrarına ve çıkarına” odaklı olduğunu anlamamız gerekiyor. Nasıl mı?"
1554,"Şöyle, en az iki kişiden oluşan bir aile, evlilik her neyse onu düşünelim. Bir erkek evlilik kurumuna girdiği zaman bazı sorumluluklar ve yükümlülükleri de üstüne almış oluyor. Ya da toplum, aile, akraba beklentisi bu şekildedir. Bir koca, evin geçimini sağlamak için sigortalı bir iş bulmak zorunda. O işin belli bir ücrette olması, süreklilik arz etmesi gerekir genel olarak. Ve evin geçimini sağlayan kişi, patronuna evli değilken göstereceği toleransın daha fazlasını geliştirir. Bu, kapitalizmin gayet işine gelir. Öte yandan kadın, ya çalışır ya da evin bakımını üstlenir. Şimdi bu karı-kocanın boşandığını düşünün. Erkek pekala patronuna gösterdiği sabır ve toleransı daha az gösterebilir. Ya da kadın çalışmıyorsa kendi geçimini sağlamak için iş aramak zorunda kalabilir. Onun iş araması demek istihdam edilmesi gereken bir birey daha demek. Ya da nafaka ödemek istemeyen erkeklerin kabuslarına girmesi demek. Neyse, her halükarda devlet sizin boşanmanızı istemiyor ama sizin aile saadetinizi düşündüğünden değil. Daha uysal, iş yerinde uyumlu, fakirlik maaşı ya da nafaka vermek istemeyen nüfuslu kocaları rahatsız etmemek için istemiyor."
1555,"Öte yandan biz daha birey bazında ve politik dilden arınmış bir şekilde aileyi ayakta tutmak, sağlam tutmak, tutkala yapıştırıp tutmak ya da vitrinde sürekli duran tozu alınmamış vazo gibi tutmak ne demek ona bakalım. Şimdi açıkça söylemek gerekirse aileyi ayakta tutmak gibi ifadeler bana göre hiç bir şey ifade etmiyor. Ne demek sahiden? Biz bir ideali mi gerçekleştirmeye çalışıyoruz? Çiftlerin zorunda birlikteliğini mi kutluyoruz? Kendi yıkılmayan ailemizi çerçeveleyip duvara mı asacağız?"
1556,"Boşanmaya güzelleme yapıyor değilim. Ama bana göre karı-koca arasındaki muhabbeti geliştirmek, sürdürülebilir bir ilişkinin yöntemlerini düşünmek vardır. Bunun da bazı yöntemleri var, olabilir. En basitinden evlilik, iki kişinin bir ömrü beraber yaşama niyetinde oldukları, birbirlerini desteyeceklerine, seveceklerine dair söz verilen bir anlaşma, niyet diyebiliriz. Kabul. Bu sürdürülebilir evlilik dediğimiz şey de bence iki şeye dayanıyor; niyet ve özveri. Taraflar bu evliliği sürdürmeye gerçekten niyetli mi? Buna dair istekleri var mı? İkinci aşama eğer devam etme isteği varsa buna dair çaba, emek, özveri, fedakarlık gösterilmesi."
1557,"Genel kabule göre evliliği “ayakta tutması ‘gereken’” kişi kadın olduğu için bu emek ve özveriyi gösteren kişi de sürekli kadın oluyor. İlişki dediğimiz şey, iki kişilik bir kavramsa tarafların ikisinin de yeterince çaba gösteriyor olması beklenir. Anlaşılan o ki, kadına daha fazla tahammül, sabır, görmezden gelme, katlanma payı düşerken; erkeğe daha çok bir “birey” gibi ilişkinin sorumluluğunu üstlenmeme, kendi isteklerini ön planda tutma, istişare etmeden davranma, kendi negatif davranışlarını törpülememe, bunları ‘normalmiş’ gibi görüp kabul ettirmeye çalışma düşüyor."
1558,"Yani aileyi ayakta tutmak, güçlendirmek ne demek bunları daha fazla düşünmek gerekiyor."
1559,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1560,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1561,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1562,Konuk Yazar: Turuncu Posta Kutusu
1563,"“Cicim ama biz öyle konuşmamıştık” demiş. Nasıl da zarif. “Cicim” demiş. Ne çok sevmiş. Bir hanımefendi anlatıyor televizyonda hafta sonu programında. Eşinin ifadesiymiş bu. Nasıl da zarif bir kadın, nasıl da bu dünyaya fazla gibi. Biz çamurlarda kalmışız da o sevgiyle yaşamışçasına güzelliklerle dolu. Peki yukarıdaki cümlenin hikayesi nedir? Eşi beyefendinin, hanımefendinin sorusuna verdiği yanıt bu; hanımefendi sanat tarihi mezunu, oğlunun okulundan bir aylığına izne ayrılan sanat tarihi hocasının yerine refakat etmesi istenince, eşine izin verip vermediğini sormuş; aldığı cevap bu, “Cicim, ama biz öyle konuşmamıştık.”"
1564,"Hanımefendi evlenirken çalışmak istemeyeceği konusunda eşine söz vermiş. “Söz namustur” diyerek de buna uymuş. Evlendiklerinde üniversite öğrencisiymiş, büyük bir keyifle sanat tarihi öğrenimi görmekteymiş. Çocukları olunca ön plana anneliği almış ve 20 yıl tahsil hayatına ara vermiş, ancak tezhip çalışmalarını sürdürmüş ve elbette annelik yapmış. “Bir kadının en kutsal vazifesi” diyor. “Evliliği yürütmek çoğunlukla kadına düşer, vazifeler onundur. Bir çocuğu büyütürken tezhip gibi ince ince işlersiniz, ilk 7 yaş bilhassa önemli, makam-meslek yine gelir ama annelik geri gelmez” diyor. Çocuklarını büyüttükten sonra tahsilini tamamlamış ancak verdiği söz gereği çalışmayı düşünmemiş. Ta ki üniversiteden hocalık teklifi alana kadar. Eşi buna razı olmuş çünkü geleneksel Türk sanatlarına verdiği önem üzerine bilmeyen birinin bu mevkide bulunmasını istememiş; ailesini ve eşini ihmal etmemek kuralı ile hanımefendinin üniversitede görev yapmasına razı gelmiş. Sonrasında hanımefendi doçentlik, profesörlük gibi ünvanları da elde etmiş. Ailesini de ihmal etmemiş. "
1565,"Ama masal burda bitmemiş. İncindiğim yeri anlatmaya çalışayım. Bu hanımefendi ve beyefendi takdire şayan zarafette insanlar ama aralarında geçen namus sözüne bakar mısınız? Hikaye ne çok mitle dolu. Kutsanan annelik nasıl yük yüklüyor kadına. Erkek anneliği kutsayarak kadını nasıl da mecbur ediyor fedakarlıklara. Çocukların bakımından, özenden bahsediyoruz ama babanın adı yok neredeyse. Ebeveynlikten değil annelikten söz ediyoruz nedense. Peri masalları yeniden yazılamaz mı? Hanımefendinin şimdi gülerek anlattığı ama yaşarken belki de gülmediği günler başka türlü olamaz mıydı? Kahramanımız okulunu bitirse anneliği eksilir miydi sahi? Veya ola ki çalışsaydı? Çalışmak zorunda kalan anneler ne yapsın acaba bu “eksik” annelikleriyle? Zorunda kalmak durumu da değil aslına bakarsanız, çalışmak isteyen kadın ne yapsın? Anneliği “hak” etmiyor mu yoksa? Bir evliliğin yükü neden kadında olmalı? Neden kadınların “namus” sözleriyle kuruluyor düzen? Her kariyer uzun araları tolere eder mi? Her eğitim yıllar sonra da olur mu? O zaman en başından kadına bazı kariyer imkanlarını dayatmış olmuyor muyuz? 40’ından sonra kariyer basamaklarında yükselmeye çalışmak her sektör izin gerçekçi mi yoksa kadınları mı avutuyoruz? Hayat ne kadar ertelenebilir? Annelik biter mi? Kadın her şeye yeter mi? Kadın kefaret ödercesine annelik vazifesini yaptıktan sonra mı yaşamayı hak eder? Annelik dışındaki düşler ayıp mı? Hem anne olmayı hem kariyer yapmayı istemek aç gözlülük mü? Olmaz mı? Eşler birbirini istekleri konusunda desteklemez mi? Erkeğin dile getirdiği “beni/bizi ihmal edersin” söylemi bencilce değil mi? Sevgi tek tarafın emeği mi? Bu söylem ve kurallarla okulundan, işinden, arkadaşından uzaklaştırılan kadın ihmal edilmiş sayılmaz mı? Erkek ihmal edilmesin diye kadın yok sayılmış olmaz mı? Erkek para kazanıyor diye mi hak bulur kadına kural koymaya? Doğrusunu erkek mi bilir? Doğrusunu bilen erkek kendine/çocuğuna bakmaktan, gündelik sorumlulukları eşiyle paylaşmaktan aciz midir? Kısıtlamalar ve yasaklar; önümüze konulan kurallar kılık değiştirebilir mi? Sevgi, sakınma, kollama, kıyamama, koruma sandığımız şeyler hoyratlık doğurabilir mi? Bazen güller de en az tokat kadar incitir mi?"
1566,"Kadınlar için okumak, çalışmak hala bir mesele. Toplumda hala kanayan bir yara. Hala diyorum çünkü basit bir fark gibi gösterilmeye çalışılan şey birçok sorunun başladığı yer. Kadınları okutmayan bir kesim varken, okusun ama çalışmasın diyen bir kesim de var. Çeşitli kutsallar bu yasaklara gerekçe oluyor. Sonuç çok da farklı bir yere çıkmıyor. Kadının birey olması ikisinde de engelleniyor. Anneliği böylesine kutsarken anneleri eğitimden mahrum etmek de ironik. Eğitim anneleri mükemmel kılmak için değil mükemmel anneliğin olmadığını kavramak için lazım. Sınırlarımızı bilmek için. Yetişkin ve olgun bireyler olup, olması gerektiği gibi ebeveynlik yapabilmek için lazım. Çalışmak; üretmek için lazım. Hayatın içinde var olmak için. Muhtaç olmamak için. Teoriği pratiğe dönüştürmek için. Birey olarak var olabilmek için. Belki de temel mesele burda zaten değil mi? Kadının birey olması istenmiyor belki de. Korkulan ne? Aile birliği birbirine muhtaç olmakla değil muhtaç olmadığın halde birlikte olmayı seçmekle olmaz mı?"
1567,"Her zaman arzu ettiğimiz hızda olmasa da neyse ki dünya değişiyor. Duyarlı ve hayatı paylaşan beyler de büyüyor artık bu topraklarda. Kadınların daha iyisini hak ettiğine inanan kadınların sayısı artıyor. Kadınlar “anneliklerini eksiltmeden” de okuyor-çalışıyor. Evliliği sırtlanmıyor, paylaşıyor yükü. Kısıtlamayan sevgiler büyüyor. Şiddet cicili maskelerin arkasına gizlenmeye çalışsa da renk veriyor, kötü kokuyor ve biz bunu tanıyoruz, öğreniyoruz. Büyümeyen sevgiler sürüklenmiyor, yeşertmeyen ilişkiler tutsak kılmıyor, insanlar kısa ömründe yıpranmadan yeni yollara gidebiliyor. Hayat devam ediyor. "
1568,
1569,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1570,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1571,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1572,Konuk Yazar: Hatice
1573,"Çocukluğumdan beri hep anne olmak istedim. Bu belki sosyal olarak öğrenilmiş bir istekti, belki kendi anneme bakarak buna özendim, belki de gerçekten karakter olarak anaç bir insanım. Bunun ayırdını yapmak çok güç. Tek bildiğim, daha yirmi yaşımda 5 çocuğumun da isimleri hazırdı. İlk kızımın ismini Meryem koyacaktım. Onlarla oynayacağım oyunlara, birlikte öğreneceğimiz hayata özlem duyuyordum. Bu yüzden evlilik benim için hep bu hayalin gerekli bir aşaması, küçük bir detayıydı. "
1574,"22 yaşımda üniversiteden mezun olduğumda kendimi oldukça yalnız hissettiğim, ailemle iletişim kuramadığım ve evi terk ettiğim bir dönemde, o sıralar etrafımda dolaşan ve benimle evlenmek istediğini söyleyen birisine sarıldım. Denize düşenin yılana sarılması gibi… Yıllardır devam eden kronik depresyonun, babamla iyice gerilen hatta kaybolma noktasına gelen ilişkimizden dolayı iyice derinleştiği bu noktada elimden tutanın kim olduğunun aslında çok bir önemi de yoktu. O esnada yalnız olmamaya ihtiyacım vardı. Bu yalnız olmamanın bir bedeli vardı elbette, hayatta hiçbir şey karşılıksız verilmezdi. Ben güvende hissedebileceğim bir liman ararken karşıma çıkan hazır olmadığım, istemediğim bir hamilelik oldu. Durumun hassasiyeti hemen yüzüklerin takılıp, ailelerin tanıştırılmasını ve mümkün olan en hızlı şekilde evlenilmesini gerektiriyordu. Çünkü ben, dindar bir ailenin başörtülü kızı olarak, evlilik dışı bir ilişki yaşayamazdım. O saf, masum, günahsız kız imajı korunmalıydı. Fakat evdeki hesap çarşıya uymadı. Annem görüştüğüm kişiyle tanıştığında evliliğimize onay vermedi. Hem de “Kızım sen bu adama aşık değilsin, zaten birbirinize uygun da değilsiniz, neden ısrarla evlenmek istiyorsun anlamıyorum ama bu evlilikte sen çok mutsuz olursun, rızam yok” diyerek. "
1575,"O an her şey değişti. Bütün dinamikler alt üst oldu. Bir anda başka seçenekleri değerlendirmek zorunda kaldığımı fark ettim. Kaçarak evlenmek ya da gebeliğimi sonlandırarak utancıma son vermek. Durumu aileme açmak ise asla bir seçenek olarak dahi belirmedi. Bir mücahide yetiştirmek hayaliyle, müminlerin annesinden ilhamla bana isim seçen anneme bu ahlaksızlığımı anlattıktan sonra onun yüzüne nasıl bakabilirdim ki? Ya da ona yaşatacağım üzüntüyle nasıl yaşayabilirdim… Hayır, bu ihtimal söz konusu dahi olamazdı. Diğer seçeneklerim de bu imkansız ihtimalden daha iyi değildi. Annemin, ailemin rızasını ve desteğini almadan kaçarak evlenmek beni bu evlilik içerisinde yaşanabilecek birçok olumsuzluğa maruz bırakabilirdi. Bu endişemde süreç içerisinde görüştüğüm kişinin “Bizde bir kere evlenilir” gibi tehditkar sözlerinin de etkisi büyüktü. “Ne yani, anlaşamazsak boşanamayacak mıyız?” sorusu içimi, beynimi giderek kemiren büyük bir kaygıya dönüştü. Hali hazırda yaşamakta olduğum derin depresyon, babamla hala devam eden küslüğümüz, ekonomik güvencesizliğim, mutsuz bir evlilik tehdidi bir tarafta, karnımda büyüyen Meryem’i öldürmek fikrinin beni gece gündüz ağlatan, uyutmayan korkunçluğu diğer tarafta. Hepsinden, herkesten kaçıp kızıma ve kendime sadece ikimizin olduğu bir dünya kurabilir miyim? Ama nerede, nasıl, hangi parayla? Bu süreçte kürtaj için görüştüğüm doktorumun görüşme sırasında sürekli ağlamamdan dolayı “Sen daha kararını vermemişsin, vaktin var, düşün” diyerek beni rahatlatması belki de aldığım en destekleyici yorumdu. Çünkü, kimseye anlatamadım… Ne arkadaşlarıma, ne aileme… Görüştüğüm kişi ise hamileliğimi bir “detay” olarak görüyor durmaksızın beni evliliğe zorluyordu. Ama bir dakika! Benim için evlilik bir detaydı, çocuk sahibi olmak asıl karar. Ben anne olabilir miydim ki? Bu rezilliğimin ortaya çıkmasından, aileme laf getirmekten ve aşağılanmaktan korkumla bebeğimi öldürmeye dair duyduğum tiksinti birbiriyle yarışıyordu. Ben her halükarda asla affedilemeyecek bir günahkardım. Namaz kılmayı yüzüm tutmuyordu. Uyuyamıyordum, duramıyordum… Acaba hepsinin çözümü kendime son vermek miydi? Peki ya o zaman hangi yüzle Allah’ın karşısına çıkardım! Emanete çifte hıyanet… Hem kendimi hem Meryem’i öldürmek… Belki bir de annemi… "
1576,"Yapamadım. En az kayıpla bu işin içinden çıkmanın en kolay yolu kürtajdı. Yanılmışım… Böyle bir durumda kolay bir tercih olmuyormuş insanın elinde. Bu seçimim için de ağır bir bedel ödedim. Bir hata yaptım ve her anlamda çok ağır bir bedel ödedim. Yıllarca rüyalarıma giren parçalanmış bebekler, bir yerlerde kaybettiğim bir kız çocuk… Ben o gün, o masadan rahmimdeki embriyodan çok daha fazlasını bırakarak kalktım. Yaşama sevincimi, hayallerimi, inançlarımı, azıcık kalan akıl sağlığımı ve içimdeki neşeli çocuğu da bıraktım o masada. Beden bütünlüğümü bıraktım. Bütün bunları tekrar bulabilmek için girdiğim mücadele ve yaşam savaşı ise hala sürüyor. "
1577,"Bugün, aradan geçen 8 seneden sonra, geri dönüp baktığımda, ödediğim bunca ağır bedele rağmen, kendim için en doğru kararı verdiğimi fark ediyorum ve ara sıra gündeme gelen kürtaj tartışmalarına korkuyla bakıyorum. Ya o gün güvenli bir şekilde, iyi bir doktorun ofisinde, aileme ve etrafa duyurmadan kendime bir çare bulamayıp başka, daha tehlikeli, daha pahalı yollara başvurmak zorunda kalsaydım? Mesela kürtaj için başka bir ülkeye gitmek ya da diploması dahi olmayan bir sağlık personelinin merdivenaltı ofisinde sağlığımı tehlikeye atmak zorunda kalsaydım. Ya da, ya da, en kötüsü, hiç hazır olmadığım bir hamileliğe ve doğuma mecbur kalsaydım. Düşünmek bile istemiyorum… Yasal kürtaj gibi bir seçenek bulabildiğim için yatıp kalkıp Allah’a şükrediyorum. Şu an o adamla evli olabilirdim ve 7 yaşında bir kızım olabilirdi diye düşününce aklım çıkıyor ve kararımın doğruluğundan tekrar emin oluyorum. "
1578,"Diğer yandan hep düşündüğüm ve hikayenin beni çok sinirlendiren bir kısmı var. Ben bir hata yaptım. Sevmediğim bir adamla, duygusal çaresizlik ve yalnızlık girdabının içindeyken gereksiz bir cinsel temas kurdum. Bundan keyif aldığımı bile hatırlamıyorum. Bu hatanın bedelini çok ağır bir şekilde ödedim, bunu yaşamayanın anlaması ve bu konuda yorum yapması mümkün değil. Ancak, benimle aynı hatayı yapan hikayenin diğer tarafındaki kişi, bir erkek olduğu için, ne benim yaşadığım karın ağrısını yaşadı, ne pişmanlık, suçluluk ve korku duydu, ne bir zarar gördü. Kafamızdaki masumiyet ve namus algısı bir kadın olarak beni yalnızlık ve çaresizliğe iterken, benimle aynı derecede dindar olan, dolayısıyla aslında aynı suçun ortağı olan erkek, sadece kürtaj parasını ödedi. Onu da ödemeyebilirdi. Neden hep ben utandım ve suçluluk hissettim? Neden onun için bu “Yaaaa tamam hallederiz” denilebilecek basit bir detayken, benim için hala düşünürken boğazımı düğüm düğüm eden acı bir anı? Cevap ataerkil sistemin namus ve cinsiyet rolleri kurgusunda gizli ama bu başka bir yazının konusu. Benim bu yazıdan muradım yıllardır içimde tuttuğum ve beni hala bir yılan gibi zehirleyen bu hikayeyi paylaşarak hafiflemek ve sessizlik zincirini kırmak. "
1579,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1580,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1581,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1582,Konuk Yazar: Ayşegülkimki
1583,"On yıl geçmiş üzerinden, oysa hissettirdikleri taptaze. Nasıl değişir insan? Değişir mi sahiden? Gelin, anlatayım hikayemi:"
1584,"Kandil geceleri hep dolu dolu geçerdi bizim evde. Annem elinde tesbihi ile beliriverirdi evimizin herhangi bir yerinde. “Kıldınız mı namazlarınızı?” “Bu gece çok dua edin.” “Kuran okudun mu kızım?” “Uyuma, bu gece mübarek, yazık etme.”O kandil gecesi de uyumadım işte. Ne bileyim; kalbim bir dolu, gözlerimde yaşlar, dünya öyle boş… “Değişeceğim,” dedim. “Başımı örterek başlayacağım.” Yaşım 17."
1585,"Ertesi sabah, bana o güne değin açık olmamla ilgili açıktan uyarılar savuran, bazen de kalbimi kıran yol ve sınıf arkadaşım Esra sokağın ucunda belirdi. Önce seçemedi, sonra idrak etti, suratı aydınlandı. “Ayşegül kapanmış!”"
1586,"İlk günler ergen dostlarımın bazen yapıcı bazen densiz yorumları ile geçti. “Çok yakışmış.” “Olmamış, açıkken daha güzeldin.” “Ne bileyim, sanki sen değilsin.” “Hayırlı olsun çok sevindim.” “Hayret bir şey, sen ne has kapandın yahu?”"
1587,"Sonraki her gün ise, kafamda yük olmuş ağırlaşan eşarbım ve dağılmış düşüncelerim ile geçti. “Bu ben değilim” hissi geldi oturdu göğsüme. Gelecek vadeden yazar adayı, okulun entel tipi… O varoş semtin ortasında Avrupa’yı gezme hayalleri kuran, ailesinin hayalperesti. Çok aşık olacak, çok uçlarda gezecek, çok sarhoş olacak kimbilir. Peki türbanı ile olur mu bu düşledikleri? Ayıplamazlar mı sesli gülerse bir akşam üzeri tam da sokak ortasında, ya da bir bankta bir sigara yakıp gözlerini kaparsa? Koşarsa dizlerinin üzerine kapaklanana kadar, sırf canı istedi diye… Deniz kenarında tenini kavursun isterse güneş mesela? Uzun şiirler yazarsa bir gün aşk ve şehvet üzerine… Üzmezler mi? “Başındakinden utan!” demezler mi?"
1588,"Bir koca ay bu hislerle geçti. O zamanlar zaman bu kadar hızlı ilerlemezdi. Bir sürü bahanem birikti yeniden saçlarımı açmak için: E ben zaten tıpkı kapalılar gibi giyiniyordum, en fazla bi tişört canım, o kadar. Kapalıların kıyafetleri hep kadınsıydı, bense daha çok gençtim. (Şey, bu bahane değildi. Hakikaten o zamanlar bu kadar büyük bir yelpazesi yoktu tesettür giyimin.) Okuldan giriş ve çıkışta çok zorlanıyordum, pratik değildim. Öğretmenler tavır almışlardı bana, sevmemişlerdi yeni halimi… Falan filan…"
1589,"Derken bir pazar günü, annemle markete kafamda şapka ile gittim. O yol nasıl uzadı, o adımlarım nasıl büyüdü, o çıplaklık hissi ne kadar ağırdı… Yeniden eşarbıma da gitmedi elim, itti beni sanki. Annem hiç karışmadı, hiç müdahale etmezdi zaten giyim kuşamımıza. İbadetlerimizi tam yapalım isterdi, hepsi bu. Bu durum da bana aralık bi kapı bırakmıştı tabi. Açıldım. Ertesi gün Esra beni görünce suratını ekşitti, adıma çok üzüldü, neredeyse ağladı. Ağlattı."
1590,"Mutaassıp mahallenin açık kızı olmanın ne menem bir şey olduğunu ancak yaşayanlar bilir. Oradasın. Ruhun da orada çoğu vakit evet, ama onlara benzemiyorsun. Bir şekilde ötekisin. Gel gör ki ötekilerin arasında da ötekisin. Ait değilsin işte onlara veyahut şunlara. Ne diğerleri kadar dinden uzak, ne de kendi cenahın gibi yakın. Araftasın. Bunu neden seçiyorsun, bu hayatı, bu tarzı? Orası muallak. Kendime bile itiraf edemiyorum, saçıma rüzgar değdiğinde yaşadığım mutluluğu. Yanlış olanın verdiği huzuru anlamlandıramıyorum. Bilip de yapmamak illeti, içinde olanı çıkaramamak gün yüzüne. Bir şey eksik gibi, bir şey yarım bırakılmış gibi."
1591,"Mutaassıp mahallenin açık kızı sonraki on yıl içinde şehir değiştirdi, üniversite okudu, ülke değiştirdi, Avrupa’yı gezdi, istedi ama hiç içmedi, içilen yerlere gitti, aşık oldu, evlendi, anne oldu. Saçlarını rüzgarlar savurdu bin kere."
1592,Ne değişirdi başka o eşarp o gün çıkmasaydı mesela? Değişir miydim? Başka bir hayatı başka bir yoldan yaşar mıydım acaba?
1593,"On yıl geçti, hala taptaze, o şapkalı halimin ürkekliği…"
1594,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1595,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1596,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1597,Konuk Yazar: Kübüş
1598,"Geçtiğimiz günlerde yine kadınların sosyal yaşamı ile ilgili yorum yapan erkek bir hocaya denk geldik. Zat-ı alileri gene hiç bıkmadan kadının sosyal yaşamında kısıtlanması gerektiğini ifade etmekteydi. Bu fetvalar, yorumlar kendisinin asla vazgeçmediği alışkanlıklarından. Birçok Müslüman erkek gibi hiç durmadan, vazgeçmeden ümmetin sorunlarını yalnızca aile üzerinden algılayıp, sorunların çözümünü de kadınları sınırlandırmak üzerinden buluyor. Tabii internet çağında yaptığı yorumlar, söylediği sözler çok kısa sürede tüm mecralarda yayılıyor. Bunun üzerindense hiç bitmeyen tartışmalar başlıyor. Ekşisözlük’ten Twitter’da gündem olmaya kadar varıyor bu fetvalar. Ekseriyetle erkekler hiç durmadan konuşup, yorum yapıyor. Fetvalara hak veren erkekler, Müslüman kadınları dini kurallara uymamak üzerinden eleştirip, adeta dinden çıkmış ilan ederken öte yandan seküler kesimden erkekler ise Müslüman kadınların bu hocalara tepki vermediğini iddia ediyor. Peki gerçekte durum ne ?"
1599,"Özellikle Müslüman genç kadınlar olarak kendi camiamızla hiç durmadan mücadele ettiğimiz malum. Eğitim alıyoruz, çalışıyoruz, seyahat ediyoruz, evleniyoruz, evlenmiyoruz, boşanıyoruz, çocuk doğuruyoruz veya doğurmuyoruz vd. ama asla bize dayatılanı kabul etmiyoruz. Kendi bedenimize, hayatımıza sahip çıktığımız andan itibaren mücadele ediyoruz. Kimi zaman üzülüyoruz, ağlıyoruz, seviniyoruz, dayanışıyoruz. Kendimize yeni yaşam alanları açmaya çalışıyoruz. Kimi zaman var olanı yıkmaya çalışıyoruz, kimi zaman da dönüştürmeye, güzelleştirmeye çalışıyoruz, çabalıyoruz. "
1600,"Bazılarımız bu mücadeleyi kendisi bile farkında olmadan yapıyor, bazılarımız bunun farkında olup mücadelesini korkmadan dile getiriyor. Dile getirilenler burası (Reçelblog) olmak üzere kocaman bir külliyat oluşturuyor. Bunun sonucunda birbirimizden güç alıp, kimi zaman hedef gösteriliyoruz, kimi zaman da özellikle görmezden geliniyoruz. Tıpkı son fetva olayında yaşanan gibi. "
1601,"Muhafazakâr kadınlar olarak yıllardır kadınların günlük yaşantısı, hayalleri, mücadeleleri, öfkeleri gibi yazılardan tutun da akademik makalelere konu olacak meselelere kadar birçok konuda yazıldı, söylendi. Hala yazılmaya devam ediyor. Ama yetmiyor. Muhafazakâr erkeklere anlatmakta başarısız kaldığımız gibi seküler kesimden erkekler de bizi tepki göstermemek, konuşmamakla suçluyor. Peki durum sahiden bu mu? Yoksa biz sözümüzü ısrarla söylerken bizleri dinlemek yerine popüler olanın rüzgarına kapılmak daha mı kolay geliyor?"
1602,"Bu arada Müslüman kadınlar olarak kimseye kendimizi anlatmak, ikna etmek gibi bir derdimiz ve zorunluluğumuz olduğunu düşünmüyorum. Biz yalnızca yaşamaya, istediğimiz gibi yaşamaya çalışıyoruz. Muhafazakar, seküler fark etmeksizin tüm erkeklerden en fazla isteyeceğimiz; gölge etmeyin başka ihsan istemeyiz."
1603,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1604,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1605,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1606,Konuk Yazar: Paran’oya
1607,"Yazar kitabında ergenliğe girdiği günleri anlatıyordu. Ergenliğe girdiğinde insan olmaktan önce erkek olduğunu fark ettiğini “Artık bir erkektim, insan değil,” diyerek tarif ediyordu. İnsanlığının erkekliğinin yönlerinden biri olduğundan ve onun için erkekliğin, cinselliğin her şeyi içerdiği bir dünyaya mahkum olmak olduğundan bahsediyordu. Tüm bunlar benim bir erkekten erkek olmaya dair tam olarak duymak istediğim şeylerdi. Demek ki kendilerini böyle tanımlayanları, bunu kabul edenleri vardı. Önce insan değil, önce erkektiler. Benim bundan yaptığım çıkarımsa tam da bu yüzden biz kadınları önce insan olarak görmelerinin imkansızlığıydı. Kendilerini insan olmak’tan önce başka bir şekilde tanımlayanlar bizi de yalnızca insan oluşumuzla tanıyamazlardı. Çünkü kendini tanımlayış biçimin aslında ötekini de nasıl tanımladığına işaret ediyordu. Hatta bana kalırsa ikinci ve üçüncü kez baktıklarında da gördükleri tek şey kadın olduğumuzdu. Sırf böyle düşündüğümden, ben de önce insan olarak göremem erkekleri. Onların beni önce (ve bence sonra da) yalnızca kadın olarak gördüklerine olan inancım benim de tıpkı onların yaptığını düşündüğüm şekilde erkeklerin insanlığını öncelememi engeller. Onlara sadece ben gözüyle bakmayı beceremem. Onların bana baktığı biçimi yok sayamayıp kendi bakışımı da onların sahip olduğunu varsaydığım biçimle yeniden yaratırım. Böylece beni kontrolüm dışında ve empati kuramayacağım bir biçimde görmelerini kendimce yok ederim, önlemimi onları onların silahlarıyla vurarak aldığımı sanırım. Muhtemel bir  tehlike(?)yi kendi öznelliğimi yok sayarak savarım anlayacağınız."
1608,"Dünyayı böylesine cinsiyet temelli okuduğum için de sık sık kötü niyetlilikle suçlanırım, bunun faşist ve cinsiyetçi bir yaklaşım olduğunu söyleyenler olur. Belki haklılardır da. Yine de beni suçladıklarında onlara erkekliğin, onun ürettiklerinin, sebep olduğu haksızlıkların, şiddet biçimlerinin sebep olduklarını anlatarak karşılık vermeyi sürdürürüm. Bu konudaki hararetimden vazgeçmeye yaklaşmam bile."
1609,"Ama bazen, şu an hala bir mücadele ve bir duruş olduğuna inandığım bu bakış açısına dair şunu düşünüyorum. Dünyayı bu şekilde görme biçimimin sebebi ya bildiğim, gördüğüm veya duyduğum başkalarının acıları ve hikayeleri değilse de, sadece ve sadece benim hikayemse?"
1610,"On bir yaşındayım, o zamanlar Messenger var. Hesabımı açıyorum ve erkek bir sınıf arkadaşımdan rüyasında benimle seviştiğini ve bunun gerçek olmasını istediğini söylediği bir mesaj alıyorum. Kafamın nasıl yandığını hala çok net hatırlıyorum ama kimseye bir şey demiyorum o zaman. Devamında aynı sınıf arkadaşımın “şakaları” evimizin ziline basıp kaçmak, apartmanın duvarlarına isimlerimizi yazmak, sokakta beni gördüğünde arkamdan bağırmak, kovalamak gibi onun için küçük benim dünyam içinse devasa boyuttaki şeylerle devam ediyor. Bunlara maruz kalırken aklıma annemin “İnsanların size gösterecekleri tavırları siz belirlersiniz,” lafı geliyor ve ona anlatırsam bana bunlara maruz kalmak için ne yaptığımı soracağını düşünüp susuyorum. "
1611,"Markete tek başıma gönderilmekten köşe bucak kaçarken gece yatarken tüm aile bireylerine tek tek gece uyuyamazsam onları uyandırıp uyandıramayacağımı soruyorum. Böyle saçma bir soruyu aralıksız her gece sormamın sebebini merak etmiyorlar muhtemelen çünkü biliyorlar ki ben her zaman korkak bir çocuk oldum. Bir ara işi o kadar abartıyorum ki duşa girerken dahi yalnız kalmamayı falan deniyorum. Korkuların ben yalnızken zihnime üşüşebildiği, kendimi oyalayamadığım her zaman-mekan aralığından ölümüne kaçıyorum. "
1612,"Hikaye bu ya, o arkadaşımla da yollarımız bir türlü ayrılamıyor. Beni unutması için pek fırsatı olmuyor yani, o da haklı. Küçük bir şehirde aynı okul, dershane, kurs, mahalle çevrelerinde birlikte bulunmak zorunda kalıyoruz. Haliyle arkadaşım da benimle ilgilenmeyi sürdürüyor. Ataklar halinde gelen korku krizlerimi kendimce ve tabii çocukça yöntemlerimle yatıştırmaya çalışıyorum. Arada Allah’ın beni bu saçmalıktan neden kurtarmadığını düşünüp öfkeleniyorum, sonra kendi yöntemlerime geri dönüyorum mecbur, öyle bir süreç. Geçen zamana rağmen korkumdan kurtulamadığımı fark ettiğimde ise bunu bir sevgiye dönüştürürsem atlatabileceğime ikna oluyorum. Kendimi bu girdaptan kurtarma yöntemi olarak sevmeyi ve sevildiğini sanmayı seçiyorum. Pek çok kadın gibi. Sev ki şiddet görmeyesin, sevildiğini san ki korkmayasın. Henüz fazlasıyla çocuk olarak tanımlandığım yaşlarda hemcins büyüklerimin reflekslerini çoktan edinmişim bile, artık nasılsa. "
1613,En son üniversite için şehir değiştirirken eski sınıf arkadaşımın okuluyla benim okulum arasındaki mesafeye bakıp karşılaşma ihtimalimizi hesaplıyordum. Neyse ki İstanbul’daki mesafeler sandığımdan çok daha fazlaymış. Ve bugün hala hiçbir sosyal medya hesabımı sırf o arkadaşım görüp zihninde bana dair bir şeyler harekete geçmesin diye dışarıya açmıyorum. Sosyal medyadan gelen her arkadaşlık/takip isteği benim için potansiyel bir tehlike hala.
1614,"Bugün cinsiyete dair patolojik olması muhtemel seviyedeki düşüncelerimde bu küçük ve çocukça yaşanmış travmanın etkisi nedir bunu asla bilemeyeceğim sanırım. Erkekliğe duyulan öfkede yalnızca bir erkeğe (erkeğe bile değil, erkek çocuğuna) öfke duymuş olmak ön koşul olabilir mi? Olmamasını diliyorum. O zamanlar yaşadıklarımı yazdığım bir defterim var, yıllardır hiç açmadım. İple bağlayıp mumla mühürledim. Kimse okumasın diye oradan oraya taşıyıp sakladım, hala da saklıyorum. Neden atmadım veya yakmadım bilmiyorum. Belki bir gün bazı cevapları orada bulmaya cesaret edebileceğime inanıyorumdur. Ama hala o gün bugün değil."
1615,"Son olarak, hâlâ kendimi şu soruyu sormaktan alıkoyamıyorum: Allah kötülük yapan çocuklara ne yapacak? "
1616,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1617,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1618,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1619,Konuk Yazar: Naciye
1620,"Çocukluğuma dair en iyi hatırladığım duygu; kendini bir ucube gibi hisseden bir kız çocuğu, acınası, çirkin, garip, hem konuşma bozukluğu hem de bedenen istenilenin dışında garip bir şeydim çevremdekiler için. Ailem her ne kadar reddetse de onlar için de aynı şeydim. İlkokul çağım insanlardan kaçarak geçti. Eve kapanmayı çok küçük yaşta öğrendim. Uzaklara gitmeyi okula başlar başlamaz geldiğim mahallede dalga geçilmeye başlandığım yaşta hayal etmeye başladım."
1621,"Gerçekten çirkindim, aynalara bakınca nasıl da hak veriyordum insanlara. Kambur, başı önde, bir türlü dik durmayı beceremeyen bir bedene sahiptim. Saçma sapan konuşmaya çalışmalarım da bu durumun tuzu biberi oluyordu. "
1622,"Eve kapanmalarım arttıkça canım sıkılmaya başlıyordu evde, ben de evdeki kitaplığa sardım. Ortaokul yıllarım bitmeden evdeki kitaplığı bitirmiştim. Dünya klasikleri, özellikle Rus Edebiyatı, en sevdiğimdi. Zamanla yazma hevesim doğdu. Kimseye dert anlatamayınca kendi kendime konuşma evresine geçtim. Kimsenin anlamayacağı bir dille yazıyordum günlük sıkıntılarımı. Resimlerle anlatıyordum yaşadıklarımı. Sonrasında müzik girdi hayatıma. İyice küçük yaşta bohem bir kişilik oluşturmaya başlamıştım kendimde. "
1623,"En sevdiğim zamanlar ise yazın dam havasında rüzgâra karşı durup saçlarımı savurma zamanlarıydı. Güneydoğulular daha iyi anlar yazın dam havasının huzurunu. Böyle zamanlarda hayal kurmalarım artıyordu. Bir gün bu şehirden gidecektim ve döndüğümde dimdik yürüyen, ince belli, güzel giyinen bir kadın olacaktım. Hayallerimin en tepesine hep güzel görünmeyi yerleştirmiştim. O zaman kimse dalga geçmeyecek, aksine herkesin seveceği biri oluverecektim. Bedenime hayran kalacaktı herkes."
1624,Oysa ben tek kelimeyle nefret ediyordum insanlardan. Fazlasıyla acımasızdılar. Kırk yaşındaki adamların altı yaşındaki bir kız çocuğunun bedeniyle dalga geçebilecekleri kadar acımasız bir çevrem vardı. Daha çocuk yaşlarındayken en çok gördüğüm rüya metaforu şehrin dışına doğru giden bir kız çocuğu metaforuydu. Genellikle böyle rüyalarda kayboluyordum. Telaşla uyanırdım. Her uyandığımda niye bu şehirden koşarak kaçtığımı anlamlandırmakta güçlük çekmezdim. Daha o yaşlarda gitmediğim yerleri özlüyordum. Kitaplarda okuduğum iyi insanların olduğu yerler… 
1625,"İlk ergenlik yıllarımda ise biri bana ilan-ı aşk edince ağlamıştım. Beni nasıl severdi ya? Ailemin dahil herkesin sevmediği bedene sahip olan beni nasıl biri aşık olacak kadar sevebilirdi? Bu kişi bende ne buldu diye kaç gece uykusuz kaldığımı hatırlamıyorum. Hiç unutmam bir gün evin odalarının birinde perdeleri örtüp saatlerce yumruklamıştım duvarları. Neden ben Allah’ım, neden ya? Niye güzelliğinden bana da nasip etmedin, diye. Ne çok sitem etmiştim bir O bilir."
1626,"Baktım olmayacak bu böyle, derslerime sarıldım. Kendi elimden tutmalıydım. Madem kimseden yardım gelmiyor, test kitaplarıma gömüldüm. Tabi okulun en inek öğrencisine aşık olmanın verdiği gizli bir güç de vardı işin içinde. Farkında olmadan okuduğum kitaplar zamanla konuşma bozukluğumu giderdi. Hatta dalga geçen arkadaşlar benden tüyolar almaya başlamışlardı. Sonrasında hayalini kurduğum şehir ve üniversiteye gittim. "
1627,"Lisede sevdiğim kişiye içimi açtım, tek sorun beden olarak istemedi beni. Kısacası kimseye sevdiremedim kendimi. En büyük arzum biri sevsin de ne olursa olsun artık olmuştu. Çocukluğunda sevilmeyen ben için bulunmayacak nimetti çünkü sevilmek. Hastane hastane gezdim kaç defa ağlayarak çıktım. Hatta bir keresinde nasıl bir duyguyla çıktıysam hastaneden, karşıdan gelen aracı fark etmeyince kaldırıma savurmuştu beni. Kaç defa bir umut diye dua ettim o hastane kapılarında. En zor seçeneği sunuyorlardı hepsi: %90 üzeri ölüm ya da felç riski olan bir ameliyat. Ben kabul etsem de ailemin rızası alamıyordum. Bir gün evlenirsem o adama yazık değil miydi? Kim ister ki böyle bir durumu olan bir kadınla olmayı? Olmayan bir adama üzülüyordum kendime değil yani. Bu süreçte yanlış bir adama denk geldim. Dünyanın acısını bana bırakıp o da gitti."
1628,"En son bir psikoloğun kapısında buldum kendimi. Kapısına çocukluğumla gittim. Çok sevdi, korudu, kolladı. Fazlasıyla güzel buldu. Anlıyordu beni. İlk defa anlaşılıyordum bu evrende. “Çocukluğuna sarıl,” dedi. “Bak sen artık büyüdün, çocukluğuna git ve kendini onar,” dedi. “Sevilmeden önce sen kendini sev, en çok sen sev hatta,” dedi. Bana dünyanın çirkinliklerini kitaplardan gösterdi. Kendi yaralarını açtı, nasıl sardığını anlattı. “Yapabiliriz,” dedi. Kabuslar gördüğümde sadece o dinledi beni. Pes edeceğim zamanlarda “Aman ha daha çok şey var başaracak,” deyip yol aldırdı bana. “Seçilen kullardansın ne güzel işte,” deyip kalbimi okşadı. “Önce kendine hocalık yapacaksın sonra başkalarına,” demeyi de hiç ihmal etmedi. Kadınlığımın beni ben yapan en değerli yanım olduğunu ondan öğrendim. Kadınlığımı bedenimi sevdirdi. En önemlisi “İnsanlar fazlasıyla kötü,” demeyi de unutmadı. Ve gitti. Gitmesi gerekiyordu artık. Bundan sonrası bana kalmıştı."
1629,"Geri gelmiştim rüyalarımda bile kaçmak istediğim şehre. Yüzleşiyorum tek tek her acımla, anımla ve en güzel olanı onlardan kaçmak yerine öylece yanlarından geçebiliyorum. Dürüst olmak gerekirse her şeyi başardığımı söyleyemeyeceğim. Halen üzüldüğüm, gözümü yaşartan durumlar oluyor. Bedenim içinse bol bol spor yapıyorum. Dik duran ince belli bir kadın oldum, tıpkı hayalimdeki gibiyim bu aralar. Şimdi bedenim için değil insanların kirli zihniyetleri için kaçıyorum onlardan. Hiçbir gerekçe bir çocuğa “Çirkinsin” deme hakkını tanımıyor kimseye."
1630,Şu an öğretmenlik yapıyorum. Her sabah bütün çocukların yüzüne ne kadar güzel oldukları söyleme heyecanına giriyorum. Bir kelimenin bir insanın dünyasını nasıl altüst ettiğine çocukluğum boyunca şahit oldum. Geçmişte her kim ne yaptıysa dönüp kızamıyorum şimdilerde beni ben yapan onlar oldu çünkü. Rahatsızlığımı merak edenler olur belki: Skolyoz. Olursa bir dernek filan kurabiliriz yeterli sayıya ulaşırsak. Sevgiyle kalınız. En çok ihtiyacımız olana.
1631,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1632,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1633,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1634,Konuk Yazar: Duygu
1635,"Uzun zamandır balkonda, camlarda ve daha çok geceleri sigara içen kadınlar görüyordum. Çünkü ben de geceleri balkona kaçıp sigara içiyordum. Bu kadınlar gündüz sokaklarda sigara içerken gördüğüm kadınlardan, hatta geceleri sokaklarda sigara içenlerden daha farklılardı."
1636,"Benim balkonda sigara içmeye başlayıp onları fark etmem ailemle yaşamamdan dolayıydı, ailem evde sigara içilmesini istemiyor ve karşılıklı balkonda sigara izmariti bulduğumuzda birbirimize sitem edip bilmemezlikten geliyorduk. "
1637,"Gece olunca sessizce kapıyı açıyor, sakladığım paketi çıkarıyor, sigaramı yakıyordum. Bazen komşuları bile kontrol ettiğimi hatırlıyorum. Kendi başıma kaldığımı anladığımda hem sigara içiyor hem de kendimi, yaşadıklarımı, olmak istediğim kişiyi, yapacaklarımı düşünüyordum. Öykülerimin en güzellerini böyle zamanlarda yazıyordum. Defterimi unuttuysam onu almak benim için bir çile, evde hızlıca oynanan bir kaçışa dönüşüyordu. Çünkü daha fazla kapı sesi, aradan kaçan dumanlar… Bazen aklıma gelenleri sonra yazmak için tekrarlıyor bazen de her şeyi göze alıp diğer odaya kadar korkusuzca bir oyun oynuyordum. En çok balkonda sigara içerken aşık oluyordum, en çok o zaman yaramazlık yapıp kendime zevk veriyordum. "
1638,"İşte bunları yaparken tanıştım onlarla; ben ve diğer kadınlarla. Yaşları genellikle 30 ile 40 arasıydı onların, gökyüzüne bakıyorlardı. Kendi acılarını, kendi hüzünlerini, kendi bedenlerini üç tarafı kapalı, gökyüzüne açılan bir betona sığdırıyorlardı. O betonlar ben ve diğerleri için kutsaldı. Acaba mimarlar balkonların, camların bizler için ne kadar önemli olduğunu biliyorlar mıydı? Bu, ben ve diğerlerinin kaçışı, ruhunu dinlendirişiydi. Artık sigaramı yaktığımda öykü yazmayı bırakıp onları izlemeye başlamıştım. Ne kadar da güzel gözüküyorlardı, onları her gördüğümde beni görmelerine izin vermeden gülümsüyordum. Ellerinde sigaraları gökyüzüne bakarak kendilerini izliyorlardı. "
1639,"O yüzden size söylüyorum bizi sigara içerken aramayın. Alt komşu, üst komşu siz de bize seslenmeyin . Kimse sigaralarımızı alamayacak."
1640,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1641,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1642,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1643,Konuk Yazar: Tek Elemanlı Alt Küme
1644,"Kendimi hatırlamaya çalıştığımda (burada kendimden kastım çocukluk dönemimdir) hiçbir zaman belirgin bir özelliğim olmadığını düşünürdüm. Oysa yıllar geçerken kendimle daha fazla vakit geçirdiğimde anladım ki herkes gibi benim de temellerim ordaymış ve evet belirgin bir özelliğim varmış. Aşırı düzenli bir çocuk oluşumun yanında, hakkını yedirmemeye gayret eden bir kız çocuğu var orda. “Sen kızsın alttan al” denildiğinde  “hayır kız olmamın konumuzla alakası yok” diye çıkış yapabilen, “sen kızsın yazın örgü ör” dendiğinde “hayır ben top oynamayı seviyorum” diyebilen, yeri geldiğinde kız olduğuna aldırmadan tekme tokatlı kavgalara girebilen bir çocuk. Bu özelliğim eğitim hayatım boyunca beni türlü sorunlarla baş etmek zorunda bıraktı. Her zaman kendinden emin bir çocuktum; bildiğini söylemekten sakınmayan, çok konuşan. Çok konuşmam sürekli yerimin değişmesine sebep oldu, belki erkeklerle oturursa daha az konuşur diye düşünüldü herhalde bilmiyorum ama öyle olmadı. Sıra arkadaşlarıma karşı çıktığım için dayak yedim yıllar boyu ve karşılığını verdim, karşılık vermenin gururunu yaşıyordum ama diğer kız arkadaşlarım gibi davranılmama yarasını da aynı anda alıyordum. Oysa sadece daha o yaşta iktidarlarını sarsıyormuşum ve aldığım yaralar benim onur ödülümmüş. Sonrasında da işte muhafazakar bir ailede olduğum için giyimimle, esmer olduğum için kıllarımla dalga geçildi. Hepsine verilecek bir cevabım ve hepsini içine atan bir kalbim vardı.  Yıllar içinde direkt olarak bedenime saldırılmasından, daha saman altı bir biçime dönüşen ve bu biçiminin de adının taciz olduğunu sonradan fark ettiğim olaylar yaşadım. "
1645,"Hatırladığım ilk taciz olayım 5. Sınıfta oldu; tartıştığım bir erkek en sonunda beni sıraya yatırıp üzerime uzandı ve böylece “sesimi kesti”. Anadolu lisesi yıllarımda ise etrafımdaki tüm arkadaşlarım “çıkma teklifi” alırken ben tacize uğruyordum. Öpülmek istendiğim için iki kişi tarafından köşeye sıkıştırıldığım günü hiç unutamam mesela. Tekme atarak kurtuldum ama karşılığında tekme de yedim. Nasıl olur da kendimi öptürmem değil mi? Bedenin bana emanet oluşuna karşın onların istekleri, şiddetli istekleri ve ergen erkeklikleri. Bu kavga yaşanırken ve daha sonrasında kimse bana yardım etmedi kurtulmam için. Bu kız çok konuşan, sürekli itiraz halinde olan, başörtülü olan kız değil mi?     -Evet o. O zaman kendi başının çaresine baksın. "
1646,"Herkes gibi hatayı kendimde aradığım uzun bir dönem oldu, neyi yanlış yaptığımı düşündüm, bir de “beden olumladım”. Kıllarımla ve kilo alma sürecimde oluşan çatlaklarımla barışmaya gayret ettim. Üniversitede artık bunları yaşamayacağımı düşündüm ama değişik versiyonlarını yaşadığımı gördüm. Lisans yıllarımda durum başkaları tarafından uyarılmaya ve had bildirmeye evirildi. Sen bizim mahallemizin kızısın biraz daha kendine dikkat et gibi bir cümle duysam biraz daha iyimser olabilirdim belki ama ilk uyarım “Kalçan ve memen belli olacak şekilde giyinmemen gerekir” şeklindeydi. Kalçam ve memem mi? Bunların kamuya ait olduğunu ve herkes tarafından korunacağını nasıl da akıl edememiştim, özür dilerim(!) herkesten. Daha sonrasında “sen beni bekle ben 4 yıl keyfime bakayım sonra seni alırım” tarzı yaklaşımlar, seni beğeniyorum seninle flört ediyorum ama seninle olamam çünkü bir değişiksinler, seni uzaktan beğeniyorum ama seninle olmamız için halini değiştirmelisin gibi alt metinlerle gelen yaklaşma çabalarıyla geçen dönemlerim oldu. Yani olduğum halim hiçbir grubun makbul tanımına uymadığı için “eş adayı” olarak tercih edilmeyen ama beğenildiğim için çirkin bir şekilde rahatsız edilmekten hiç çekinilmeyen biri oldum. "
1647,"Bundan sonrası şairin dediği gibi beni sinesine sarmayan tabiattan rıza dilenmeme ve tercih edilen yalnızlık dönemi. Ancak yıllar geçiyor, ölmeyen insan büyüyor ve yalnızlığın Allah’a mahsus olduğunu içinde yaşadığı bedenin yaş aldıkça daha önce deneyimlemediği şeyleri isteyebileceğini anlıyor. Olduğum yerde heteroseksüel kimliğime merhaba dedim, yıllar yılı “erkeklikleriyle” savaştığım erkeklerden hoşlanıyordum, yapacak bir şey yok ben bir kadın insanım ve karşı cinsimden hoşlanıyorum. "
1648,"Muhafazakarım bu durumda biseksüelsem bile yaşamamaya gayret edeceğim ve maalesef merhaba diyebileceğim bir aseksüel tarafım yok. İşte bu noktada kendime şu soruyu soruyorum küme boş mu? Ama ben buradayım, ben buradaysam küme tek elemanlı mı? Benim gibi kadınlar var o zaman tek elemanlı da değil peki o zaman bu kümeyi evrensele tamamlayacak bir bütünleyeni yok mu? Olsun lütfen. Çünkü bu dünya kendini olduğu haliyle kabul edenler için oldukça zor bir yer ve buna yalnız başına dayanmak zor bir hal alıyor. Sesimi duyan vaaaaarrr mıııııııııı?"
1649,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1650,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1651,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1652,Konuk Yazar: Nuray
1653,"Ayşa Zeynep Adbullah tarafından hazırlanan ‘İndirilme Sırasına Göre Yüce Kur’an-ı Kerim ve Meali’ Türkiye’de bir kadın tarafından hazırlanan ilk meal olma özelliğini taşıyor. Semra Kürün Çekmegil tarafından hazırlanan tefsir haricinde bu alanda çalışan bir kadın olmamış. Dünya genelinde de durum çok farklı değil. Dr. Lale Bahtiyar’ın 2007 yılında Amerika’da hazırladığı İngilizce meal ve Keriman Hamza’nın 2008 yılında Mısır’da hazırladığı tefsir haricinde dünya genelinde kadınlar tarafından yapılan bir çalışma yok.  Kadın sadece erkek müfessirlerin ve mealcilerin yazdığını aktaran ve izah eden olarak mevcut olabiliyor. Ayşa Zeynep kadını dahi kadına bir erkeğin anlatmasının çok ciddi sorunlar içerdiğini, mevcut anlayıştaki erkek hegemonyasının kırılmasının gerekliliğini savunuyor."
1654,"Mevcut meal ve tefsirlerdeki yerleşik yorumların Kuran’ın özüyle mi ilgili olduğu yoksa konuyu çalışan erkeklerin görüşlerinden mi kaynaklandığı önemli bir tartışma konusu. Dr. Lale Bahtiyar tarih boyunca mealleri hazırlayan erkeklerin, kendi davranışlarını haklı göstermek için farklı yorumlar yaptıklarını savunuyor. Yaratıcı katında önemli olan bilinçken, eşitlik mevcutken ve anlatımlar bu yöndeyken, yaşanan inanç ve din buna ne kadar uygun? Ayşa Zeynep’in çalışması bu konuda bir farkındalık yaratmak gayretinde. Erkek hegemonyasının değil sevginin, dikkatin, eşitliğin anlatılması ve bu konularda Kuran’ın hakkının verilmesi yolunda bir gayret."
1655,"Çalışmanın bir diğer farkı indirilme sırasında göre hazırlanmış olması. Kur’an-ı Kerim yüce yaratıcı tarafından anlaşılması için ikram edilmiş bir kitap. Ancak yaşayan bir kitapken anlaşılması mümkün olmayan bir şekle büründürülmüş ve bu şekliyle sorgulanmadan kabullenilmiş. 3. Halife Hz. Osman döneminde, Kur’an-ı Kerim’in orijinal sırası çeşitli nedenler öne sürülerek yeniden düzenlenmiş, buna göre yazılıp çoğaltılmış ve Hz. Muhammed’in (s.a.v) okuduğu sıra ve indirilme sırasına göre yazılmış Kur’an-ı Kerim’ler (farklı şekillerde) toplatılarak ortadan kaldırılmış. Yaygın olan Kur’an meallerindeki sıralamanın hatalı olduğunu, sıralamadaki bu tahrifin bilinçli yapıldığını ve doğru sıralamada okunmayan kitabın manasızlıklar silsilesi olduğunu anlatıyor Ayşa Zeynep ve"
1656,"“Her mü ‘minin ilk önce kendine ya da âlim dediği kişilere sorması ve cevabını araması gereken önemli  sorular vardır. Hz. Muhammed (s.a.v) son resul ise ve Kur’an-ı Kerim ona vahiy yoluyla gelmiş ise, Hz. Muhammed (s.a.v) kendisine indirilen sıra üzerine okumuş ise ve Hz. Ebu Bekir ile Hz. Ömer bu şekilde Kur’an-ı Kerim’i muhafaza etmişse, Hz. Osman bunu yapabilme icazetini kimden almıştır? Sırasında okunmayan bir eserden ne kadar faydalanılabilir? Bu eserin anlam bütünlüğü bozulmaz mı?”"
1657,diye soruyor.
1658,İslam hakkında şu an yaşanan ve öğretilen bütün bilgilerde ve Kur’an meallerinde Emevilerin etkisinin ve yönlendirmesinin olduğu görüşü önemli tartışma konularından bir diğeri. Hz. Osman’ın yapmış olduğu değişiklik ile bizler Emevi bakış açısı ve etkisi altına girmekle birlikte gerçek manada Kuran’ı anlama ve yaşama algısından uzaklaşmış olabilir miyiz? Bu çalışma bu sorularla birlikte Kuran’ı asli şekline döndürme çabası olarak da karşımıza çıkıyor.
1659,"Ayriyeten, bu çalışma şimdiye kadar okuduklarımızdan farklı olarak anlamayı daha kolay hale getiren bir yol ile yazılmış. Türkçe kelimelere ağırlık verilerek hazırlanmış, daha anlaşılır ve surelerin birbirini tamamladığı bir meal. Hz. Osman döneminde yapılmış olan cüz ve hizb bu çalışmada yok. Bilindiği gibi cüz her 10 yaprak bütününe verilen ad, hizb ise cüzün dörtte biri. Çoğu insan bu gruplandırmanın Resulullah’tan günümüze geldiği kanaatinde. Oysaki bu da Hz. Muhammet’ten çok sonra yapılmış, Kuran’ın anlaşılmasını zorlaştıran yöntemlerden biri."
1660,"Yıllarca sorduğumuz soruların cevapsız kalması, bildik anlamsız cevapların verilmesi, cevapların tatminkâr olmaması gidi çelişkiler belki bu kitapla bir nebze de olsa aydınlanır. İndirilme sırasıyla anlam bütünlüğü içinde, kadın ve erkek için adaleti ve hakkaniyeti gözeten bir Kur’an-ı Kerim okumak isteyenlere."
1661,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1662,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1663,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1664,Konuk Yazar: Halime
1665,"Gerek gerçek hayatta gerekse medya tarafından “kadın” ya da “erkek” olmak üzerine bilinçli-bilinçsiz her gün birçok mesaja maruz kalıyoruz. Mesela her bayram dönemi olduğu gibi bu Ramazan Bayramı’nda da sosyal medyanın mizah sayfalarında kadınların ev temizliğine, genç kızların yemek ve çay servisine hayli vurgu yapıldığına şahit olduk; güldük, eğlendik. Ancak şahsi sayfalarda eğlence amaçlı paylaşılan bu mesajlar, kamuya açık bir alanda, “otorite” tarafından hazırlanıp sunulduğunda anlamı bambaşka olmaktadır."
1666,"Bir gün metroda seyahat ederken karşıma çıkan bir kısa film gibi. Ses yoktu, konuşmalar alt yazıyla veriliyordu. Önce, yanlış okumuş olabileceğimi düşündüm ve sonraki tekrarına daha dikkatli baktım. Evet, yanlış görmemiştim, “metroya anne eli değerse” reklam kampanyası çerçevesinde çekilen bir kısa filmde “anne” rolündeki kadın, kadın bir yolcuya, soda şişesini oturduğu koltukta bıraktığı için “evlensen, bugün evlensen 2 gün sonra adam bırakır seni” diyordu. Yine aynı reklam dizisinde bir kadın yolcuya çorap giymesi gerektiğini, giymezse çocuğu olmayacağını söylüyordu. Ancak aynı “anne”, erkek yolcuya, terliyken soğuk su içmemesini, yoksa hasta olabileceği uyarısını yapıyordu."
1667,"Daha sonra merak edip diğer filmleri de seyrettim ve şaşkınlığım daha da arttı. Kadına, en azından (bazen sadece) anne olması dolayısıyla verilen değer de oluşturulan “yapay anne” modeli aracılığıyla yok edilmişti. Reklam filmindeki anne kadın, etrafındaki her şeye kaba bir üslupla müdahale ediyor, kendini kontrol edemeyen anne rolünü oynuyordu. Kadın, hem kendisinin bir kadın olarak tuhaf davranışlarıyla hem de kadın ve erkek yolculara farklı yaklaşım tarzlarıyla toplumsal cinsiyet eşitliğinden hayli uzaktaydı."
1668,"Bu kısa filmler anneler günü dolayısıyla hazırlanmıştı. Durumu daha iyi analiz etmek için babalar günü için hazırlanan filmlere de baktım. Metro istasyonlarında çalışan babalar için, çocuklarının babalarını ne kadar sevdiğini anlatan ses kayıtları istasyonlarda seslendiriliyor ve babalar da bu sesleri o esnada duyarak duygusal anlar yaşıyorlardı. Yine benzer bir çalışmada, kız çocuğu, makinist babasına güzel hislerini ve babasının onun kahramanı olduğunu dile getiriyordu. Yani babalar, evlatlarının gözündeki kıymetiyle ortaya konurken anneler, en anlamsız söz ve davranışlarıyla ortaya konmaktadır."
1669,"Şimdi diyebilirsiniz ki gerçekten de anneler ve babalar böyledir. Anneler bu sözleri kullanmaktadır. Ancak burada şöyle bir ayrım söz konusudur. Cinsiyet ayrımı içeren ifadelerin, içine eğlence katılsa dahi, kamusal alanda gösterimi, yanlışın meşrulaştırılması, zihinlerde normalleştirilmesi ve insanların bilinçaltında kadınla ilgili olumsuz yargıların oluşturulması demektir. "
1670,Bahsi geçen kısa film:
1671,https://www.youtube.com/watch?v=geYdESgLgsU
1672,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1673,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1674,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1675,Konuk Yazar: Ayşegül
1676,"Ön Bilgi:İstanbul Sözleşmesi, Anayasa’nın m. 90/5’e göre KANUN hükmündedir. Sözleşme, 2011 yılında Türkiye tarafından hiçbir baskı, tehdit ve cebir unsuru olmaksızın, çoğu AKPli milletvekilleri tarafından AŞKla ve ŞEVKle (Türkiye’nin sözleşmeyi imzalayan ilk ülke olduğu düşünülecek olursa) imzalanmıştır."
1677,Bu yazıya nerden başlasam bilemiyorum ama direkt başlayayım en iyisi. Her şey 4 Haziran 2019 tarihinde başlıyor. R.Tayyip Erdoğan’ın Haliç Kongre Merkezi’nde STK’larla bir araya geldiği toplantıda Türkiye’nin ilk imzacısı olduğu İstanbul Sözleşmesi’nin bağlayıcı olmadığını savunarak “Toplumsal Cinsiyet Eşitliği Projeleri’ne karşı oluşan “rahatsızlığı” anladığını söylemesi üzere bir Kadem yetkilisi söz almak istediğinde seyirciler tarafından yuhalanıyor.
1678,"Bununla da kalmayıp Twitter üzerinden dolaşıma sürülen haberlerle Kadem ve İstanbul sözleşmesi hedef alınıyor. Ardından Yusuf Kaplan’ın Kadem’in kapatılması ve İstanbul Sözleşmesi’nin Soros projesi olduğu, Kadem’i Soros tarafından fonlandıklarına dair bir sürü iddia ve karalama da işin içine giriyor. Bunun yanı sıra Twitter’da Mağdur Babalar Derneği ve aile savunucuları adı altındaki oluşumlar, İstanbul sözleşmesinin 1-Türk aile yapısına zarar verdiği, 2-boşanmayı arttırdığı, 3-evlilik oranlarını azalttığı, 4-eşcinselliği savunduğuna dair iddialar ortaya atıyor."
1679,"Bu yazıda bu maddelerin hepsini ciddi ciddi ele alıp incelemeyi planlamıştım.  Ama bir sözleşme nelere kadirmiş Ya Rabbim demekten kendimi alamıyorum. Tamam biliyorum Twitter yalan haberlerin dolaşımı haline gelen bir platforma dönüştü. Ve bu haberleri dolaşıma sokan kişilerin varlığı da açık. Kullanıcılardan gelen ilk tepkiler o kadar önemli ki. Haberi yayarken cımbızlayarak kullandığınız bir kelime kişinin bam teline basan bir şeyler olsun yeter. Bilgi sahibi olmadan fikir sahibi olmanın dayanılmaz hafifliği yurdum insanını öyle bir ele geçirir ve bir şeye ya da bir kişiye hunharca saldırmanın, linç etmenin yolu böylece açılmış olur."
1680,"İstanbul sözleşmesi nedir? Kadına yönelik şiddet ve ev içi şiddetin önlenmesine dair Türkiye’nin de imzaladığı uluslararası bir sözleşme ve yasadır. Sözleşme, internette dolaşımda. Ben burada sözleşmeden bahsedip laf kalabalığı yapmak istemiyorum. İsteyen açar okur. Linki de bırakıyorum. Sadece şunu söylemek istiyorum ki. Sözleşme çok geniş kapsamlı ve şiddete uğrayanın kimliğine, statüsüne, hukuki durumuna, cinsel yönelimine, evli ya da bekar olmasına, evlilik içi ya da evlilik dışı ilişki yaşamasına, namus, töre, gelenek, toplumsal cinsiyet gibi saiklerle şiddetin gerçekleşmesine bakmadan kadına yönelik şiddeti önlemeyi vurguluyor. Bir sözleşme daha ne kadar harika olabilir ki?"
1681,"Tabi parsel parsel ayrılmış, tarafgirliğin dibine vurmuş bir ülkede bu kadar tarafsız bir şekilde şiddeti önlemeyi öğütlemesi, yurdum insanına fazla mı geldi? Şiddetin bile AMAsı var. AMA NE? Bu tarz bir konuda bile birlik olamıyor muyuz? Kadınlar şiddet gördükleri erkeklerle birlikte mi yaşamalı? Herkes bilir ki kız çocuğu anneyi, erkek çocuğu babanın davranışlarını örnek alır. Annenin şiddeti önlemeye gücü yetmediği için(!) öğrenilmiş çaresizliği içselleştirmiş kız çocukları ve sokakta, okulda ev içinde şiddet eğilimi gösteren erkek çocukları şiddeti önlememenin sonuçlarından birkaçıdır. "
1682,"İstanbul Sözleşmesi’ne karşıt olanların en çok vurgulanan argümanı, sözleşmenin ‘Türk’ aile yapısına zarar verdiği konusu. Bu konuda Yusuf Kaplan’ın bir yazısını alıntılamak istiyorum. İstanbul Sözleşmesi hakkında; Dünyada en sağlam, en güçlü aile ve toplum yapısına sahip bir ülkeyi çökertmenin, genç nesillerini körleştirmenin, hedonist, nihilist, ruhsuz insanaltı varlıklara dönüştürerek köleleştirmenin, içerden teslim almanın en sinsi yolu bu!  Kaplan, yazısında tarihten örnekler vermiş. Aile yapısının bu sözleşmeyle Batılılaştırıldığından gem vurmuş. Aile yapısının ne durumda olduğunu görmek için tarihin tozlu sayfalarına başvurmasına gerek yok. Durum gayet açık. "
1683,"İstanbul sözleşmesine karşı aile yapısını “korumaya” çalışanlar tam olarak neyi savunuyor? Gümüş tepsilerde sunulması gereken harikulade bir aile yapılanmamız mı var? Evliliğin o meşhum gül bahçelerinden bir bahçe zamanları biter. Ardından evlilik otomatlaşmaya başlar ve kadın artık mutfak robotu haline gelir. Erkek de evi otel olarak kullanmanın ötesine geçemez. Aile yapısını savunanlar en son ne zaman kardeşleriyle bir araya gelip 2-3 saat sohbet ettiler? En son ne zaman yeğenlerini parka götürdüler ya da onların kalplerine girebilmek için çabaladılar? Miras kavgası, pardon bölüşümünden sağ çıkabilen bir aile var mı? Adaletli ve çoğunluğun gönlünü hoş etmesini bilen bir anne baba oldunuz mu? Kavga çıkmasın diye sözünüzü yuttunuz mu? Çocuğunuzla karşılıklı hakları ve değerlerini göz ardı etmeden bir İLİŞKİ kurabilmek için emek verdiniz mi? Sahi mutfakta eşinizle ne kadar vakit harcadınız? Sofrada bir yemek için kaç kere ahkam kestiniz? Aslında bu yemek öyle değil böyle daha güzel olur dediniz mi? Çünkü yemek yapmak bilgi ve deneyime değil sizin ön kabullerinize dayanır değil mi? Siz bu aile yapısınını “korumak” için emek emek işlediniz, o örgülerden hiç su sızmazdı da mankurtlar mı saldırdı aile yapınıza? Size söyleyeyim aile yapısının korunmasına ihtiyacı yok çünkü zaten sizin olmayan bir şeyi koruyamazsınız. Tüik verilerine göre kadınların en yüksek boşanma nedeni %61 ilesorumsuz ve ilgisiz davranma. Bak daha şiddete gelinmedi bile. Türkiye’de aile için en çok emek harcayan kadınlardır. Erkekler de biraz emek harcasaymış abad olurduk."
1684,"Şuna da değinmeden edemeyeceğim. Yusuf Kaplan gibilere gelsin. Türkiye’de kadınlar daha çok haklarını savunacak, eğitimde, iş yerinde sokakta daha çok yer alacak ve alıyorlar da. Erkekler ve kadınlar da adil, karşı tarafın haklarını çiğnemeden, ego savaşına girmeden uzlaşmanın bir yolunu bularak evliliklerini devam ettirecekler. Madem ailenizi çok seviyorsunuz azıcık siz de emek harcayın da görelim çocuk bakımını, sevgisini anaya bırakan babalar, ev işlerini elini sürmeyen erkekler. Eşine sevgi değil, katlanma payesi güden evliliklerden azıcık öteye gidelim."
1685,"Bu yazıyı nasıl bitireceğim bilmiyorum. Ancak sözü şu şekilde bağlamak istiyorum. Yurdum insanı depremde, savaşta ya da felaketlerde bir araya gelmesini, din, dil, millet ayrımı göstermeden birbirine yardım etmesini çok iyi bilir ancak o felaketler geçiverdiğinde namluları birbirine doğrultur. Bunu Emine Bulut’un cinayetinde daha açık bir şekilde gördük. Ünlü ünsüz birçok kimsel Emine Bulut’un kızının geleceğini sağlama almak için seferber oldular. Kadın cinayetleri yıllardan beri artarak devam ediyor. Biz planlı ve sistemli bir mücadele gütmediğimiz ve yeterince tepki göstermediğimiz sürece devam edicek de. Ancak Emine Bulut’un cinayeti o kadar trajik bir şekilde gerçekleşti ki hepisimizin yüreğini dağladı. Daha fazla yara almamak için köstek olmayın destek olun. Lütfen. "
1686,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1687,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1688,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1689,"Feyza Akınerdem, Nükhet Sirman "
1690,“Öyle bir hikâye yazalım ki insanların kadına şiddeti görmezden gelmek için hiçbir bahanesi kalmasın”. 
1691,2018’deki Altın Kelebek Ödül töreninde en iyi senaryo ödülü alan Sen Anlat Karadeniz dizisi senaristleri ödül konuşmalarına bu sözlerle başlamışlardı. Aynı sezonda 13 farklı dizi de kadına yönelik cinsel şiddet temasıyla sezona girdi. Ödül töreni olduğu saatlerde sosyal medyada bu dizinin ödül almasına sevinen fanlar kadar tepki gösterenler de olmuştu. Zira dizi şiddetin çok sert bir temsiliyle başlamış ve bu ilk bölümde gösterdiği “canavar erkek” karakterinin şiddetini dizi boyunca devam ettirerek esas kadına da zorlu bir mücadele yolu çizmişti. 
1692,"Geçtiğimiz hafta Emine Bulut’un boşandığı erkek tarafından katledilmesi sonrası toplumun her kesiminden yükselen acı ve öfke dolu tepkilerden medya da nasibini aldı. Kadınları öldürülebilir kılan etken olarak şiddet ve cinayet vakalarının işlendiği gündüz kuşağı televizyonu ve akşam kuşağında çokça izlenen yerli dizilere işaret edildi/dikkat çekildi. Bu acı ve öfkeyi daha önce Özgecan Aslan ve Münevver Karabulut cinayetlerinde de görmüştük.  Söz konusu vakalarda faile yöneltilen öfkenin kısa sürdüğünü ama en önemlisi bu öfkenin elle tutulur ve kolay erişilebilir bir suçlu aramaya yöneldiğini biliyoruz. Failin psikopatlığı, kötü yetiştirilmiş olması, bazı çevreler tarafındansa aile koruma yasası ve hatta kadınların ‘haddinden fazla özgürleşmesi’ kadınların katlinin nedeni olarak öne sürülürken toplumsal bir neden olarak da televizyon işaret edildi. Sosyal medyadaysa dizilerden kareler paylaşılarak dizilerin şiddeti körüklediği iddiası daha da yükseltildi. Devlet yetkilileri de ilk günden itibaren medyayı suçlayıcı açıklamalar yaptılar. "
1693,"Ancak diziler üzerine yapılan çalışmalardan biliyoruz ki dizilerin toplumsal etkisi böyle doğrudan şiddetin anlık temsiline bakarak anlaşılacak bir mesele değil. Herkesin işaret ettiği, rahatsız olduğu, şiddeti arttırdığını söylediği “olağan şüpheli” sahneler, tam da herkes rahatsız olduğu için belki de şiddet öğretmiyor. Kimse kötü ruhlu canavarla özdeşleşmek istemiyor, aksine, şiddete uğrayan kadına ve çocuğa merhamet ederken kötü adamı lanetliyor. Türkiye’de kötü karakterleri canlandıran oyuncuların sokakta yürürken halkın tepkisine maruz kalması Yeşilçam’dan beri istihza ile bahsedilen bir gerçeklik. O hâlde dizilerin hayatımızda neyi etkilediğini biraz daha yakından bakarak, ilk bakışta görülmeyeni görerek, uzun soluklu düşünmek elzem. "
1694,"Aslında hiç bir dizi bu şiddeti olumlamıyor.  Şiddet toplumsal normları bozan bir sorun olarak resmediliyor ve diziler bu şiddetten kurtulma biçimleri öneriyor. Dizinin sonunda şiddetin kaynağı ortadan kaldırıldığında şiddet bitmiş, yeniden düzen kurulmuş oluyor. O hâlde dizilerde şiddetle ilgili hiçbir problem yok mu? Var tabii ki. Esas problem normali belirleyen ve düzeni kuran normlarda. "
1695,Kurtarıcı Erkekler:
1696,Dizileri suçlayan yorumlar genelde sansasyonel etkisi olan tek bir sahneden yola çıktıkları için dizinin gösterdiği şiddet hakkında nasıl bir değerlendirme yaptığı göz ardı ediliyor.  Dizi formatı bir hikayeden oluştuğu için arka arkaya gelen sahnelerin bu şiddeti nasıl açıkladığına ve ne gibi bir kurtuluş yolu önerdiğine bakmak gerekir.  
1697,"Dizilerde kadınlar bazen aşkla bazen de şefkatle yaklaşan iyi erkekler olmadan kolay kolay şiddetten kurtulamıyorlar. Bir erkeğin elinden tutmadan kurtulma ihtimali kısmen Fatmagül’ün Suçu Ne dizisindeki “Mor Çatı” göndermesiyle gündeme gelmişti. Avlu dizisinde de cezaevindeki kadınların ölmemek için öldürdüklerini anlattıkları hikâyeleri var.  Onun dışında kadınların kendilerini kurtardıkları pek olmuyor, kurtarsalar bile sonları pek iyi olmuyor. Nitekim Avlu’daki kadınlar ağır hapis cezalarına çarptırılmış kadınlar.  İyi hâl indirimi onlara uygulanmamış.  Yani kadınlar sadece toplumsal normlara uyan, kadınların sadece erkeklerden medet umabileceklerini anlatan hikâyelerde mutlu sona erebiliyorlar.  Başka bir deyişle, diziler buna niyet etmese bile bize, toplumun değerlerine uymayanların cezalandırılacağını ya da seslerinin hiç duyulmayacağını öğretebiliyor. "
1698,"Bahsettiğimiz öfkeden nasibini en çok alan Sen Anlat Karadeniz dizisi canavar ruhlu bir erkeğin eline düşmüş bir kadının ve kurtulmak için elele tutuştuğu “sert ve mert” erkeğin hikâyesi anlatılıyordu.  Dizi bir yandan güçlünün güçsüze gösterdiği şiddeti ifşa ediyor diğer yandan bu  canavarlığı yapan erkeğin lanetlenmesi için elinden geleni yapıyordu. Ancak bunu yaparken bu konulardan anlayanlara başvurmadığı için ve Türkiye’deki kadın/erkek kodlarını gerçekten de eleştirmeyi göze al(a)madığı için önemli hatalara düşüyordu.  Yani “normal”le uğraşmıyordu. Aksine dizideki canavar erkek  o kadar canavardı ki kimse gündelik hayatta böyle bir adamla karşılaşacağını düşünemez hâle geliyordu. Yani adam adamlığını kaybetmiş, sadece canavarlığı ile görünür olmuştu. Bu canavar kötü temsili genel olarak erkek şiddetini toplumsal olmaktan çıkarıp bireysel, psikolojik bir durum hâline getiriyor. "
1699,"Sen Anlat Karadeniz dizisinde pek çok dizide olduğu gibi, kötünün neden kötü olduğu açıklanırken psikolojik bir çerçeve kullanıldı ve eril canavarlık babanın da bir canavar olmasına bağlandı. Ancak canavar babanın atalarına nedense pek girilmedi. Yani şiddet toplumsal bir bağlamdan koparıldı. Bu tekil canavar hattı karşısında bir de “iyi” erkek figürü tedavüle sokuldu ki tüm erkekler karalanmasın. Özetle bu bir erkeklik kültürü olmaktan çıkarılsın. Dizide, esas oğlan mert ama sert bir karadeniz uşağı idi.  Bizim vurguladığımız “normal”in kurulduğu yer tam da bu sertlik ve mertliğin ayarladığı şiddet dozu. Dizinin ilk bölümünde kadının parmaklarının kırılması tam da senaristlerin istediği gibi hiçbirimizin rahatsız olmadan izleyemeyeceği bir erkek şiddetiydi, ancak kurtarıcının aynı kadını sürekli kolundan tutup çekerek bir yerlere götürüyor olması sertliğinin ve mertliğinin göstergesiydi. Kadına işkence etmeyi varlığının anlamı yapmış olan ve erkeğe karşı kadını kurtarmayı hayatının anlamı yapmış bir erkekle karşı karşıyaydık. Dolayısıyla erkekliğin ne derecede sert olacağı belirlenirken, yola gelebilecek şiddetle gelmeyecek şiddet arasında da bir sınır çiziliyordu. Biri cezalandırılması gereken bir canavarken diğerinin sertliği kadının kararlılığı karşısında terbiye oluyor, kadının inatçılığı da mert bir sevgiyle yumuşatılıyordu. Böylece masalsı bir aşk bir yandan da kendi kahramanlarını “normal”in sınırlarına çekiyordu. "
1700,Aşkından Öl(dür)mek: 
1701,"Bir diğer sorun ise, Sen Anlat Karadeniz dizisinde bizzat kadının ismiyle (Nefes) temsil edildiği gibi aşkın hep bir ölüm kalım meselesi olarak kalmasıydı. Sert ve mert erkek Tahir Nefes’e “nefesim” derken, Nefes olmadan öleceğini ifade ediyordu. Yani aslında sorun aşkın hiçbir zaman çeşitli dinamikleri olan bir ilişki olarak yaşanmaması, değişememesi, dönüşememesi, tarafların kendine ait bir oda isteyememesindeydi belki de. Örneğin “Uzak dur” diyen kadının aslında “kal” diyor olduğunun ima edilmesi. Sadece Sen Anlat Karadeniz’de değil, genel olarak yerli dizilerde, belki eş zamanlı olarak izlediğimiz Avrupalı-Amerikalı dizilerden farklı olarak, sürekli dış tehditle sınanan aşk, hiçbir zaman kadın ve erkeğe başka bir yola yürüme imkânı vermez. Yolun sonu uçurumdur, aşkın çıkışında ölüm vardır ve tam da bu yüzden iki sevgili birbirine daha da çok bağlanır. “Kendime biraz alan istiyorum, “biraz ara verelim, “bir süre aynı evde yaşamayalım” repliklerini yerli bir dizide – gerçek hayatta olduğu gibi – duymak neredeyse imkânsızdır. Aşkın olduğu yerde kaçınılmaz olarak şiddet ve ölüm varken, bir ilişkinin tamamen kendi dinamikleri içinde nasıl ihtimaller barındırdığı hiçbir zaman tartışmaya açılamaz. "
1702,"Genel olarak yerli dizilerde aşk hep ölüm kalım sınırında yaşanır. “Kavuşamazsam ölürüm”,  “Terkedersen ölürüm”… Aşkın kendi dinamikleri olan bir ilişki olarak anlatılma çabası Poyraz Karayel dizisinde biraz göze çarpıyordu. Yine de hikâye bir hayat-memat meselesi olduğu için Poyraz ve Ayşegül de aşklarını ölüm sınırında yaşadılar. Ters köşelerin kahramanı Poyraz da Ayşegül’e “senin için ölmedim mi? diyordu. "
1703,"Dizilerdeki bu abartılı duygular doğrudan şiddeti körüklemese de, toplumsal normlarla birleşince, ayrılmanın hayal edilemediği bir toplumsal tahayyülün yaşamasına katkıda bulunuyor. Eninde sonunda “beni sevmezsen, beni terkedersen seni öldürürüm” biçiminde yaşama geçiriliyor. Gerçek hayatta erkekler aşkın romantik tarafına çok yatırım yapmasalar da bu ölüm-kalım sınırını hep kadınların ölüm tarafında kaldığı bir şekilde şiddetle var ediyorlar. Dizilerin sorgulanamaz yasası aşksa, toplumsal hayatın da sorgulanamaz bir toplumsal cinsiyet yasası var ve bu yasayı çiğnemenin cezası sadece ölüm olabiliyor.  Yani “ölümüne sevmek” lafı dizilerde de gerçek yaşamda da mecaz anlamını çoktan yitirmiş.  Her iki durumda da ölüm kaçınılmaz oluyor."
1704,"Nitekim dizilerde de, gerçek hayatta da ölenler genelde kadınlar. Erkekler ne kadar âşık olurlarsa olsun bir türlü ölmüyorlar.  Poyraz Karayel gibi bu kodları sorgulayan bir dizide bile sonunda kadın başka bir kadın (ve kaynana olan bir anne) tarafından öldürüldü, esas oğlan Poyraz ise akıl hastanesine yattı. Yani kadınların ölümü erkeklerin cezası olurken, aşk en fazla erkekleri delirtebiliyor.  Bunu da zaten her kadın öldüren erkeğin mahkemede yaptığı savunmada görüyoruz: “Kendime hâkim olamadım hâkim bey!”"
1705,Aşk Nasıl Yaşanır? 
1706,"Dizilerin açtığı ilişki ihtimalleri az olunca, aşkın nasıl yaşanacağı da klişelere boğulur. Eğer adam kıskanmazsa gerçekten sevmiyordur; evlilik teklifi mutlaka alengirli ve planlanmıştır, tek taş almazsa ve alnın çatından öpmezse olmaz. Kadın dediğin de beyaz gelinlik hayal etmeli, romantizm sevmeli ve adamdan romantik jestler beklemeli.  Dolayısıyla diziler hayatın ve ölümün sınırlarını çizerken, bu ikisi arasında yaşanan annelik, babalık, evlilik, komşuluk, akrabalık gibi gündelik hayatı kuran türlü ilişkilerin içeriğine dair hazır reçetelerin yaygınlaşmasına yardım eder. Bu da “normal”in belirlenerek “anormal”in cezalandırılabilir olmasını sağlayan etkenlerden biri olabilir diye düşünüyoruz. "
1707,Kadın dayanışması yaşatır: 
1708,"Öte yandan bu dizilerin bir kısmında senaristler kadınların güçlenmesine alan açıyorlar. Bunu görmezden gelmek dizilere haksızlık olur. Sen Anlat Karadeniz yukarıda bahsettiğimiz birçok problemiyle birlikte kadınların birbirleriyle dayanışarak güçlenme ve hayatla baş etme stratejilerini de anlatıyor. Ancak Nefes ve diğer kadınların birbirleriyle dayanışarak kurduğu yemek şirketi Nefes’in kırılan parmakları kadar gündem olmadı. Kadın dizisinde Bahar’ı düştüğü yerden kaldıran kadınlar da toplumsal olarak güçsüz olan pavyon kadını Ceyda ve boşanmış bir kadın olan Yeliz’di. Merhamet’te sınıf arkadaşı iki kadın birbirlerini kardeş ilân ederken, Deniz, “Irmak biyolojik kardeşim, Narin benim seçtiğim kardeşim” demişti.  Bu dayanışmayla iki kadın hayata tutunup güçlendiler. Ya da Hayat Şarkısı’ndaki iki elti hikâyesinde olduğu gibi bazen dizilerde kadınlar erkek egemenliğinin kodları içinde rekabet ederlerken hikâye geliştikçe hem dayanışıyor hem de güçleniyorlar. Yani diziler eleştirilirken sadece erkek şiddeti ve kadın mağduriyeti ön plana çıktıkça, kadın dayanışmasının gücü görmezden geliniyor. Halbuki bu dizileri ağırlıklı olarak biz kadınlar izliyorsak peşine düştüğümüz kadın hikâyeleri elbette var ve kötüye karşı öfkemizi korurken o kadınların yanında durmayı, onların güçlenmesini izlemeyi seviyoruz."
1709,Özetle dizileri suçlamak kolay. Yasaklarsın olur biter. Zor olan ve hatta istenmeyense dizilerin bazen içine yerleştiği bazen de ucundan kıyısından da olsa sorguladığı erkek egemen kodları ve dizilerde erkek şiddetinin sarsılmaz meşruiyetine karşın kadınların meşru müdafaasının bile cezalandırılmasını tartışmaya açmak.
1710,
1711,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1712,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1713,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1714,Yazar: Feyza
1715,"Erkeklerin nafaka isyanı, evlilik yaşı konusunda kadınların ve çocukların hayatını ve uğradığı şiddeti, istismarı merkeze almayan yaklaşımlar, kadın-erkek eşit olamaz nidaları, feminist devrim korkutmaları, devlet destekli kadın derneklerini bile şeytanlaştırmalar, aileyi korumak için çekilen zırhlar, aile içi tecavüzün  İstanbul sözleşmesinin iptali için koparılan yaygara… Kadınların hayatları için vermeleri gereken mücadele giderek çetinleşiyor. "
1716,"Kadın-erkek eşitliğinin erkeklerin çoğunluğu ve hâkim söylemi oluşturduğu siyasette büyük tepki ve engellemelerle karşılaşması şaşırtıcı değil. Türkiye’de mecliste, belediyelerde, iş yerlerinde, kamusal hayatın hiçbir yerinde kadın erkek eşitliği bir norm olamamıştır. Yani özetle erkeklerin kurduğu bir dünyada yaşıyoruz. Hayatın akışını işte, sokakta, siyasette belirleme gücünden kim feragat eder? Bütün “olabilirler-olamazlar” evrenini, devlet adına, din adına, aile, gelenek, görenek adına belirleyici olma imtiyazını kim bırakmak ister? "
1717,"Fakat ok yaydan çıktı bir kere. Kadınlar günün 24 saatini kendilerine çizilmiş dar bir alanda yaşamayı kabul etmeyeli çok zaman oldu. Kadınlar evde ve dışarıda çalışıyorlar, eğitim alıyorlar, istek ve heveslerinin peşinden giderken, bir yandan da hayatta kalmaya da çalışıyorlar. "
1718,"Lakin her başlarını uzattıklarında kendi güvenlikleri için yeni bir ataerkil pazarlıkla karşı karşıya kalıyorlar: dünyanın yitirdiği kutsallığın taşıyıcısı olma karşılığında özgürlüklerinden feragat etmek. Böylece evden çıksalar da çocuklarının birincil sorumlusu olarak kaldılar, çalışsalar da akılları evde kaldı, sevgisiz kalsalar da evliliklerini sürdürdüler, isyanı gençlikte bırakıp “akıllandılar”.  "
1719,"Peki ya bu ataerkil pazarlığı sürdürmeye yarayan aracı kadınlar? Handmaid’s Tale’de Serena Joy karakterinde, Fatmagül’ün Suçu Ne dizisinde (adını hatırlamayışım da çok şey söylüyor) Fatmagül’ün yengesi bu aracı kadınlığı temsil ediyordu. Serena, kariyerini, yitirdiği doğurganlığını ikame edecek bir rahim bulmak için kadınların köleliğini savunmak üzerine kurmuştu. Yenge ise, yaşama imkânı bulamadığı kadınlık arzusunu, tecavüz mağduru Fatmagül’ü çirkin bir pazarlığın nesnesi yaparak tatmin etme yoluna gitti. Her ikisi de erkek bir dünyada kadın olarak kendilerine verilecek küçük imtiyazların peşinden gittiler. Hesaplarını kitaplarını ona göre yaptılar. "
1720,"Ancak Handmaid’s Tale’in 2018’de yayınlanan 2. sezon finalinde Serena başka bir kadının rahminde büyütüp çaldığı kızını, kendi elleriyle kurulmasına yardım ettiği tecavüz cumhuriyetinde, ne kızların eğitim hakkını savunduğu için parmağını kesen kocasına ne de evinde çalışan genç hizmetçi kızı ve sevgilisini ölüme gönderen yoldaşlarına emanet edebildi. Onu yine June’un kollarında, bir bilinmezliğe gönderdi. Fatmagül’ün yengesi ise sezon sonunda ağır bir erkek şiddetine uğradığında izleyiciler adaletin yerini bulduğunu düşünüyorlardı.  Halbuki ben hiç öyle düşünmedim. Ataerkillikle pazarlığa girmek, hiçbir kadın için hiçbir zaman bedel ödememek anlamına gelmiyordu ve hem Serena hem de yenge ağır bedeller ödemişlerdi."
1721,Nitekim Haziran 2019’da 3. sezonuyla ekranlara gelen Handmaid’s Tale dizisinin yayınlanan 3. bölümünde (spoiler alert!) müttefik olabilecek erkeklerin çirkinliği ve basiretsizliğiyle karşılaşan June ve artık kaçmak istediği evliliğine hapsedildiğini fark eden Serena için yeni bir iş birliği sinyali vardı. Bundan sonrasını yazmak için sezonun tamamlanmasını beklemek lazım.
1722,"Ancak çok aşikar bir gerçek var ki, kadınların iş birliğinin sonunda onları bekleyen bir demir taht, bir kahramanlık öyküsü, bir zafer, bir servet… Hikâye bunlardan hiçbirini vadetmiyor. Yol o kadar uzun ve belirsiz, kavgası verilecek mevzular o kadar çeşitli ve derin ki. Gilead’a karşı kadınların mücadelesinin vadettiği tek şey belki de daha çok mücadele ve daha eşit mücadele. İnsanlık tarihinin en eski hikâye anlatma tekniği olan iyilik kötülük savaşı, kadın hikayelerinde kadınların sistemle savaşına dönüşüyor. Ancak kadınların kendilerini daha az insan yapan sistemlere karşı mücadeleleri hala yeterince hikâye edilemiyor gibi geliyor bana. O yüzden hem bu anlatılardan çıkarılacak çok ders var, hem de daha anlatılacak çok kadın hikayesi var."
1723,"Dizilerin kadınlarına ataerkil pazarlığa girmemenin ne kadar büyük bir irade ve mücadele gerektirdiğini düşündüm. Bu mücadeleyi sürdüren kadınları, bu blogta bu satırları okuyan kadınlar olarak kendimizi kucaklamak isteği ile doldum. Diğer yandan, girdikleri pazarlıkta kadın erkek eşitliğine itirazını yüksek perdeden dile getirerek eşitsiz bir dünyanın kurulmasını ve sürdürülmesini destekleyen kadınları düşündüm. Böyle bir dünyada, daha az insan olmayı kabul ettikleri bir dünyada adaleti bulabileceğini zanneden kadınları… Eşitliğin adaletin bir gerekliliği değil karşıtı olduğu palavrasını sahiplenen kadınları… Şimdilik makbul tarafta dursalar da yeri geldiğinde, yani eşitsizliğin adaletsizliği yüzlerine çarpınca, tıpkı Serena Joy gibi kızlarını büyük bir iradeyle eşitlik için mücadele edeceğine inandıkları kadınlara emanet etmezler mi? Bence ederler. Ama keşke o eşiğe gelmeden, erkek adalet kadınların parmaklarını kesmeden evvel birbirimize emanet olsak. "
1724,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1725,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1726,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1727,Konuk Yazar: Edibenur Üner
1728,"Müslüman yoğunluğa sahip her ülkede olduğu gibi ülkemizde de Coca Cola’nın artık gelenekselleşmiş Ramazan reklamı yayınlandı. Bu sene siyasi atmosferle de paralel olarak milli birliğe vurgu yapan kodlara sahip bu reklamda toplumun her kesimini temsilen birer ev yemek yapıyor ve oturdukları apartmanın çatısında ortak bir iftar sofrası kuruyorlar. Nedense bu reklam sosyal medyada çokça tepki çekiyor. Yapılan yorumların çoğuysa bu iftar sofrasına oturan başörtülü kadın ve saçı mavili-pembeli boyalı kadın ikilemi üzerinden. Reklamın kendisinden ziyade, reklama gelen tepkiler daha bir bizi anlatıyor gibi. "
1729,"Reklam kimine çok samimiyetsiz, kimine çok gerçek dışı gelmiş, kimisine göre de tam Türkiye’yi yansıtıyor. Kola gibi bir içecek üreten kapitalizm devi bir markanın Ramazan reklamı yapmasındaki samimiyeti tartışmayacağım. Tüketim kültürü, kapitalizm, oruç, Ramazan gibi anahtar kelimeleri aynı cümleye dizdiğimde kendini açıklayan bir tablo çıkıyor ortaya. Gerçekçiliğine gelecek olursak, benim için en az günlük hayatım kadar sürreal. "
1730,"Mahalle arasında bir apartmana değil de, en azından Boğaziçi Üniversitesi’nin bir kampüsüne giderseniz başörtülü kadın ve rengarenk saçlı kadının arasında kapıdaki o garip karşılaşma olmadan, aynı mutfakta aynı yemeği beraberce hazırladıklarına şahit olabilirsiniz. Yine de bu durum, reklamın toplumun büyük bir kesiminin gerçekliğini yansıtmıyor oluşunu değiştirmiyor. Doğası gereği çeşitlilik barındıran bir üniversite kampüsünün ne kadar kısıtlı bir alan olduğunun farkında olarak ve ilk elden tecrübelerimin de katkısıyla reklamın gerçekçi bulunmayışını anlayarak yazıyorum. Değişmesini temenni ettiğim şey de tam olarak bu. "
1731,"Türkiye gerçekten de çok renkli, çok sesli bir ülke olabilir ancak sadece zorunlu olarak aynı coğrafyada var olmak düşündüğümüz kadar da övünülecek bir şey değil. Romantize etmeyi sevdiğimiz kadar barış ve huzur içinde yaşamadık yüzyıllardır bu topraklarda. Her Ramazan çatıda iftar sofrası kurup tatlı tatlı sohbet etmedik, her mahallede yapmadık bunu, başka şeylerle meşguldük çünkü. "
1732,"Birbirimizden habersiziz, aynı ülkede yaşıyor olmak doğru temsil kaynaklarına ulaşmak anlamına bile gelmiyor. Medyada gördüğüm en yakın başörtülü figürünün zengin bir ailenin köyden göçmüş orta yaşlı temizlikçisi ya da bir propaganda malzemesi olduğu bir zamanda büyüdüm ben ve bu durum hâlâ da pek farklı değil. Çevremde gördüğüm açık fikirli, entelektüel, yaratıcı kadınlardan hiçbirine benzemiyordu bu tiplemeler. Böyle bir temsil geleneğinden geldiğini düşünürsek, reklamdaki başörtülü karakterin tipik olarak marjinal insanlarla aynı sofraya olay yaratmadan oturmasına daha çok var. O atlayışı birden yapamıyoruz ama en azından alternatiflerin farkında olarak başlayabiliriz işe. "
1733,"Kendi renkli saçlarımı bir kenara bırakırsam “taraf”ların başörtülüsü olarak şimdi renkli saçlı arkadaşımla aynı mutfağa giriyorum ancak bu her zaman böyle değildi, ne de kendiliğinden var oldu. Her zaman böyle değildi derken şu veya bu iktidarın döneminden, ülkenin tarihinden bahsetmiyorum, yalnızca kendi tarihçelerimiz söz konusu. Bu, ilk karşılaştığımız zamandan beri sürekli karşılıklı olarak sarf edilmiş bir eforun, zihinlerimizi konfor alanından çıkarmaya çalışmanın, bize zor geleni dinlemeye çabalamanın, beynimizi farklı bağlantılar kurmaya zorlamanın ve en önemlisi de usanmadan anlatmanın bir sonucu. Karşıdakini zaten tanıdığımızı düşünmeden, sadece onu dinleyerek çizdiğimiz bir portre bu. Ve bu çabayı gösterdiğinizde “benim de şöyle arkadaşım var, gayet medeni bir şekilde selamlaşıyoruz, olaysız dağılıyoruz” klişesinden öteye giderek gerçek bir diyalog başlatmış oluyorsunuz. Arkadaşlığınız çevrenizde şaşkınlıkla karşılandıkça insanlara birbirinizi anlatmaya çabalıyorsunuz. İki farklı kesimin yan yana gelmesinin gerçek dışı bulunmadığı bir gerçeklik de böylece yavaş yavaş meydana geliyor. "
1734,"Bu denklemin her iki ucunda duran herkese seslenmek istiyorum: Fazlası var. Toleranstan, aman birbirine dokunmadan yaşamaya çalışmaktan fazlası var, öğrenebileceklerinizin sınırı ise yok. Her gün renk renk başörtülerim ve renk renk saçlı arkadaşlarımla sebep olduğum manzaralarla bazı sınırları bulanıklaştırıyorum, çünkü bu sınırlar da haritalar gibi yalnızca kurgusal. Çünkü okumaya geldiğime inanıyorum ve sonuna kadar da okuyacağım, yalnızca kapağına bakıp kendimce yanlış kitap olduğuna hükmetmeden, öğrenmeyi reddetmeden. Öğrendiklerimizin, kurduğumuz dostlukların, birlikte yarattığımız özgürce nefes alabildiğimiz alanların değerini ölçebilecek hiçbir şey, bu ilişkileri kodlayabilecek ve üzerinde hak iddia edebilecek hiçbir sistem yok. "
1735,"Biz bağlantı kurmak istediğimiz sürece ülkenin karmakarışık tarihi veya durumu ne bir engel ne de bir destek, demografiklerse yalnızca birer rakamdan ibaret. Belki de tanışıp kaynaşalım diye ayrılmıştık, ama yanlış anladık. Yazılacak ilk şey kişisel tarihçelerimiz ve yazmaya hemen bugün, yakınımızdaki ilk insandan başlayabiliriz. "
1736,"Başörtülüyle mavi saçlının aynı kişi olabileceğine, bir insanın hem Radiohead dinleyip hem de Ramazanda oruç tutabileceğine, şu ve bu kesimden insanların dost olabileceğine ihtimal verdiğimizde hepimiz rahat bir nefes alacağız. Bu yüzden “memleket apartmanı” metaforuna tepkilerin yağmadığı bir tablo hak ettiğimiz değilse de ihtiyacımız olan tablo bana kalırsa. Bir gün birlikte, ön yargı falan kırmadan, sade var olmanın tadı çok başka olsa gerek. "
1737,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1738,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1739,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1740,Konuk Yazar: Burcu k.
1741,Görsel: Jawahir Al-Naimi/Al Jazeera
1742,"Yoksulluk nafakasının sınırlandırılması meselesi, hükümetin yaklaşık on senedir giderek şiddeti artan “aileyi koruma” söylemi altında, toplumsal cinsiyet eşitsizliğini derinleştirme politikalarının son dönemlerde en çok tartışılanlarından biri oldu. Hükümetin gündemleştirmesinden sonra özellikle sosyal medyada konu sürekli çarpıtılarak aktarıldı, gerçekliği oldukça şüpheli hikayeler dolaşıma sokuldu ve kadın düşmanlığına varacak derecede kadınların haklarını gasp etmeye yönelik talepler hem erkekler hem de kadınlar tarafından büyük ölçüde teveccüh gördü. Buna karşılık feministler kadınlar için nafakanın ne iş gördüğünü anlatmaya çalıştılar ve çalışıyorlar. Aslında nafakanın gerçekte “sınırsız” olmadığı, hem kadınlar hem de erkekler için uygulanabildiği fakat eşitsiz cinsiyet rejimi sebebiyle daha çok kadınların nafakaya ihtiyaç duyduğu, nafaka alabilmek için mahkeme tarafından kusurlu bulunmamak gerektiği, kadının çalışması, başka biriyle evlenmesi veya birlikte yaşaması halinde kalkabildiğı, söz konusu nafakanın medyada çarpıtıldığı gibi uçuk rakamlar olmadığı, erkeklerin söz konusu az miktarda parayı vermemek için de türlü dolaplar çevirdiğini anlattılar. Bununla birlikte, nafaka hikayeleri okuyoruz, eşlerinden fiziksel ya da psikolojik şiddet görmüş, yıllarca çalışmasına izin verilmemiş, çocuk bakmış, hasta bakmış kadınların boşanma sonrası üç kuruş nafaka almalarının ya da nafakanın onlardan nasıl esirgendiğinin hikayeleri."
1743,"Benim de bu yazıda tartışmak istediğim mesele, aslında birçok Müslümanın aklında olan, bazılarının açık açık yazdığı, çoğununsa dile getirmediği “nafaka İslam’da iddet süresiyle (3 ay) sınırlıdır” argümanı ile alakalı. Berrin Sönmez bir yazısında Diyanet TV’den bir “hoca”nın “yıllar boyu verilen nafaka helal değil, haramdır” fetvasına ve 3 aydan sonra nafaka verilmesini yasaklayan bir hüküm olmamasına rağmen, hocanın bunu haram olarak nitelendirme cüretini ve usulsüzlüğünü göstermesine değinmişti.[1]Elbette bu hoca tekil bir örnek değil. Tartışmalardan takip ettiğim kadarıyla, insanların bu sınırlandırmayı desteklemesinde, buna sesini çıkarmamasında; hatta tahminim o ki bunu ilk ortaya çıkaran boşanma komisyonundaki şahısların da zihninin bir yerlerinde, nafakanın “dindeki” karşılığının Türkiye’deki hâlihazırdaki nafaka uygulamasıyla uyuşmadığı fikri var. Dini hükümlerin Türkiye’deki yasa değişikliğiyle nasıl bir ilişkisi ve hukuku değiştirmek noktasında nasıl bir otoritesi olabileceği soruları da ayrı ve haklı sorular, ama şimdilik bunları es geçip kısaca fıkhı dine eşitleyen varsayım üzerine tartışmak istiyorum."
1744," “Nafaka dinde şöyledir”, “Boşanma İslam’da böyledir” ifadelerini bize söyleten şey dinle fıkhı eşdeğer kavramlar olarak görmemiz. Yani, İslam dediğimiz şey, sanki değişmeyen, dönüşmeyen kurallardan oluşan normatif ve katı bir hukuktan ibaretmiş gibi anlaşılıyor. Kuran’ın bütüncüllüğü parçalanarak birçok kategoriye ayrılıyor -ahlak, teoloji, estetik, tasavvuf vs-  ve hukuk bütün bu kategorilerin üzerinde ve onları domine eden bir söylem olarak yer buluyor. Dolayısıyla fıkhın kendisi, dinle özdeş bir kavram olarak hükümlerinden asla şüphe duyamayacağımız yegane otorite olarak karşımıza çıkıyor ve buna yönelik herhangi bir eleştirel yaklaşım Allah’ın söylediğine karşı çıkmak anlamına geliyor. "
1745,"Burada şeriat ile fıkıh arasındaki ayrımdan bahsetmek gerek. Öncelikle şunu söyleyeyim, şeriat, İslamcıların birçoğunun tahayyülündeki gibi (ve “seküler”lerin korkulu rüyalarındaki gibi) devlet tarafından oluşturulup yukarıdan aşağıya ceberrut bir şekilde dayatılan bir yasalar bütünü değildir. Hukuki olmaktan çok ahlaki/etik bir kavram olan şeriat, Allah tarafından tecelli eden ve insanlara bu dünyada nasıl yaşayacaklarını, başkasıyla nasıl ilişki kuracaklarını anlatan yoldur. İlahi ve sonsuz olan şeriatın yorumlanması ise fıkıh aracılığıyla olmaktadır. Yani fıkıh dediğimiz şey, her şeyden önce bir yorumdur, insan ürünüdür ve tarihseldir.[2]Ve hep unutulan şey: değişime açıktır. Kendilerine feminist diyen veya demeyen birçok Müslüman kadın aktivist, araştırmacı ve akademisyen, Kuran’ın belirli bir coğrafyada ve belirli bir tarihsel momentte gönderildiğini ve dolayısıyla Kuran ayetlerinin zamandan ve mekandan ve Kuran’ın bütününden koparılmadan belirli bir bağlam içine yerleştirilerek yorumlanması gerektiğini söylüyorlar. Bununla birlikte, fıkhın inşa edilişini tarihselleştirerek, öznesinin erkek olduğuna vurgu yapıyorlar. "
1746,"Tüm bunlarla beraber düşünecek olursak, nafakanın 3 ayla sınırlı olmasının dinde değişmeyen bir norm olmadığı ve bu kaidenin tartışmaya açık olduğu aşikar. Ayrıca, nafakanın 3 ayla sınırlı olduğu toplum yapısından, kurumlardan, pratiklerden ve ilişkilenme biçimlerinden de bir hayli uzak olduğumuzun farkına varmak zorundayız. En başta şunu söylemek istiyorum: Bize hep söylenen boşanma oranlarının çok artmış olması ve ailenin tehlikede olması, çekirdek aileyi korumak yoluyla devlet, patriyarka ve kapitalizm işbirliğini sürdürmeyi mümkün kılan bir söylem. Ve olgusal olarak da, boşanma oranlarının fazla olması da tarihsel verilerle karşılaştığımızda doğru değil. Müslüman coğrafyalarda evlilik ve boşanmalarla ilgili yapılan tarih çalışmalarına baktığımızda apaçık olarak gördüğümüz şey, eskiden boşanmanın günümüze göre çok daha olağan ve toplum tarafından kabul edilebilir bir şey olduğu.[3]Her ne kadar boşanma kadınların ve erkeklerin eşit olarak erişebildiği bir şey değildiyse de, yani erkeklerin istedikleri gibi gerekçe göstermeden ve mahkemeye başvurmadan boşanmalarına karşın kadınlar sadece mahkeme yoluyla ve çok sınırlı sebeplerle boşanma talep edebiliyorlardıysa da (mezheplere göre değişiklik gösteren sebeplerle), kadınlar mahkeme yolunu kullanarak ve bazı stratejiler geliştirerek boşanmaya erişim sağlayabiliyordu. Ayrıca kadınlar boşanıp tekrar evlenebiliyordu ve “dul kadın” üzerinde şimdi olduğu gibi büyük önyargılar ve etiketler yoktu. Şimdi boşanmış bir kadının, hele bir de çocukluysa, başka biriyle evlenmesi gerçekten kolay değil. Dolayısıyla boşanan kadın kendi başının çaresine bakmak zorunda. "
1747,"Kadınlar ev içi emek ve çocuk bakımında da geniş ailenin norm olduğu döneme nispeten oldukça yalnız, dolayısıyla boşanmış çocuklu bir kadının hayatını sürdürecek parayı kazanması, evde ve işyerindeki toplumsal cinsiyet eşitsizliğini de hesaba katarsak oldukça zor görünüyor. Yani, eğitim alamamış, alsa da çocuklarına bakmak zorunda olduğu için ya da eşi izin vermediği için çalışamamış bir kadının, boşandıktan sonra yine çocuk bakımı konusunda devletten ya da geniş aileden destek almadan, iş hayatındaki patriyarkal sömürü ilişkilerine sıfırdan girerek geçim sağlaması Türkiye şartlarında çok zor."
1748,"Bütün bu karşılaştırmaları yaparken, fıkıhta kadınlara verilen nafakanın sadece 3 ayla sınırlı olmasının “geleneksel” dönem için kabul edilebilir bir şey olduğunu fakat şimdi şartların değiştiğini ve artık edilemeyeceğini savunmuyorum. Dediğim gibi, fıkıhtaki yasalar da insan ürünü, hatta erkek ürünü yasalar ve konulduğu dönem bağlamında da gayet tartışmaya açıklar. Bence erkeğin sınırsız bir boşanma hakkına sahip olduğu bir toplumda kadına verilen nafakanın 3 ay olması da sıkıntılı bir durum. Ama yine de fıkıhtaki bir pratik tartışılırken onunla ilişkili başka pratikler göz ardı edilmemeli. Örneğin mehrin bir sınırı olmaması konusu bu bağlamda bahsedilmeye değer. Erkeğin istediği gibi boşama hakkı olsa da kadınlar mehri bir strateji olarak kullanıyorlar, belirledikleri yüksek meblalı mehirlerle (mehrin büyük bir kısmı boşandıktan sonra ödenen mehri müeccel) erkeğin bu hakkını sınırlandırıyor ve bir güç elde ederek evlilik sonrası şartlar konusunda onlarla müzakere etme imkanı elde ediyorlardı. Aile hukuku fıkha göre düzenlenen ülkelerde benzer stratejiler hala devam etmektedir. Özellikle boşanma sonrası velayetin (çok küçük yaştan itibaren) babada olduğu Şii mezhebine mensup İran’da mehirler oldukça yüksektir çünkü kadınlar çocuklarının velayetini alma konusunda mehri bir pazarlık unsuru haline getirmektedirler. Bir de kadınların velayeti meselesi var: Fıkıhta, kadının velisi boşandıktan sonra tekrar babası oluyor ve nafakasından da tekrar baba sorumlu oluyor. “İslam’da” boşanma sonrası nafaka diye bir şey olmadığını savunan insanların bundan bahsettiğini görüyorum. Bütün bunları organize edecek ve kadınların hakkını aramak için başvuracağı kurumların olmadığı bir zamanda mehirden, babanın nafakasından bahsetmenin hiçbir karşılığı yok ve dini bahane ederek kadınları daha da çok mağdur etmekten başka bir işlevi de yok."
1749,"Konuyu biraz daha dağıtmak pahasına İslam fıkhına göre bu coğrafyada tarihsel olarak kurulan evlilik anlaşmasının üzerine kurulmuş olduğu mübadele ilişkisine değinmek istiyorum. Kendilerini Müslüman feminist olarak tanımlayan ilahiyatçı, tarihçi ya da antropologlar, fıkıhta evliliğin kadının itaatine karşılık erkeklerin kadınların geçimini sağlaması üzerine kurulu olduğundan bahsederler. Yani erkek evin geçimini sağlama sorumluluğuna sahipken, kadın da bunun karşılığında ona itaat eder ve bu itaat dediğimiz şey daha çok cinsellik üzerine kurulu bir itaattir. Hepimizin aşina olduğu kavvam kavramı tarihsel olarak bu denklemle birlikte kurulmuştur. Kurulmuştur diyorum çünkü kavvamın aslında erkeğin otoritesi anlamına gelmediği, sadece kadını geçindirmesi sorumluluğuna işaret ettiği feminist araştırmacılar tarafından çokça yazılıp çiziliyor[4](Bu konuyla ilgili Berrin Sönmez de yakın bir zamanda ayrıntılı bir yazı yazdı.[5]) Deniz Kandiyoti de, fıkıh meselesine hiç girmeden, bu coğrafyada evliliğin aynı mübadele ilişkisi üzerine kurulu olduğunu söyler ve bunu “ataerkil pazarlık” olarak kavramsallaştırır. Peki şimdi ne oldu bu ataerkil pazarlığa? Kadının çalıştığı ve evin geçiminde ciddi bir rol aldığı, hatta eve giren paranın çoğunu ya da bazı durumlarda tamamını karşılayabildiği bir zamanda bu ataerkil pazarlığın dinamikleri nasıl değişti sorusunu soruyorlar araştırmacılar.[6]Ve çoğumuzun da tahmin edeceği üzere, kadınların çok büyük bir kısmı için erkeğin otoritesi ve kadının itaati denkleminde ciddi bir değişikliğe sebep olmuyor. "
1750,"Buradan varacağım nokta şu: Tarihsel olarak erkekler tarafından oluşturulan fıkıh söylemi, bugün dinin kurumlarının, mahkemelerinin, okullarının ve birçok pratiğinin ortadan kalktığı bir dönemde gündelik hayatımızda yine erkekler tarafından tekrar tekrar oluşturuluyor. Geçmişin hukukundan erkeklerin işlerine gelenler sürdürülüyor, işlerine gelmeyenler konusunda değişen zamana ayak uyduruluyor. Kadınların artık evin geçiminde ciddi bir rol oynaması ve kazandığı paranın sadece kendine ait olmaması erkeklerin işine geldiği için kabul edilirken, aynı denklemin diğer tarafındaki kadının erkeğe itaati dinle iç içe geçmiş patriyarkal bir söylem içinde sürdürülmeye devam ediyor. Ya da kadınlar da erkekler gibi çalışıp ev geçindirirken, mirasa gelince ikiye bir pay ediliyor. Ya da tam tersi bir şekilde, kadının çalışmasına dini sosa bürünmüş muhafazakar kaygılarla izin verilmezken, boşandıktan sonra birden “modernleşen” erkekler, eşlerinin çalışması gerektiğini düşünüp nafaka haklarını gasp ediyorlar "
1751,"İhtiyacımız olan şey, dini normatif bir hukuktan ibaret bir şey olarak görmeyip, bütün bunların ötesinde olan ve Kuran’da bize anlatılan adaleti, eşitliği, muhabbeti hatırlamak ve başkasıyla olan ilişkimizi bu bağlamda düzenlemek. Hukukun ve ahlakın/etiğin birbirinden kopmuş bağlarını tekrar birleştirerek, ahlakı da sadece bedene, cinselliğe ya da içki içip içmemeye indirgemeden Kuran’daki ahlaki kavramlar bağlamında düşünmek. Toplumsal cinsiyet rollerinin ve ilişkilerinin verili ve mutlak olmadığını hatırlayıp, onları toplumdaki gerçekliğe göre ve Kuran’daki etik değerlere yaslanarak yeniden yorumlamak. Bir kadın evliliği içerisinde çalışamamış, yıllarca ev içinde emeğini harcamış ve büyük ihtimalle çocuk bakmışsa ve boşandıktan sonra kendini ve çocuklarını geçindirmesi zorsa süre kısıtlaması olmaksızın (reeldeki karşılığı şartları değişinceye kadar) nafaka almak onun hakkıdır. Adaletli olan budur. Burada hakkın iadesi söz konusudur. Ve tam da bu yüzden “İslami” olan budur. İslami olan ya da olmayan, fıkhi olan ya da seküler olan (ya da medeni hukuka göre olan) ayrımıyla şekillenmez. Bu bulanık sınırlar hep değişir, dönüşür."
1752," Nafaka son dönemde fıkıh konusunu gündemleştiren en canlı konu oldu Türkiye için. Daha konuşamadığımız fakat iliklerimize kadar işlemiş olan bir sürü patriyarkal din yorumları ve pratikleri var. Farklı Müslüman nüfuslü ülkelerden birçok kadın yıllardır bu yorumlara ve pratiklere karşı bilgi üretiyorlar, eşitlik mücadelesi veriyorlar ve emeklerinin karşılığını yavaş da olsa alıyorlar. Bizler de aile kurumu, kadının ve erkeğin hakları ve sorumlulukları, toplumsal rolleri, kadın emeği ve daha bir sürü şey üzerinde düşünüp, fikirlerimizi cesurca söyleyip mücadele etmeden üzerimize çökmüş bu adaletsiz cinsiyet rejiminden kurtuluş yok gibi geliyor."
1753,[1]https://www.gazeteduvar.com.tr/yazarlar/2019/02/19/cift-hukukluluk-tehlikesi-kapida-mi/
1754,"[2]Şeriat, fıkıh ve İslam hukuku arasındaki ayrımı anlatan kısa bir video için:. https://www.youtube.com/watch?v=xHrK2Z2K_Ik"
1755,"[3]Bu konuda bkz. Tucker, İslam Hukuku’nda Kadın, Aile ve Toplumsal Cinsiyet, Pierce, Ahlak Oyunları, Sonbol, Women, The Family and Divorce Laws in Islamic History, Hasso, Consuming Desires,Family Crisis and the State in the Middle East"
1756,[4]Bu konuda Musawah’ın çalışmasına bakabilirsiniz: http://www.musawah.org/knowledge-building/qiwamah-wilayah/
1757,[5]https://www.gazeteduvar.com.tr/yazarlar/2019/05/07/kavvam-yonetme-yetkisi-degil-ekonomik-esitsizlik-ilani/
1758,"[6]Musawah’ın projesinde bu sorunun cevabı kavvam kavramıyla aranırken, Türkiye bağlamında Aksu Bora, Kadınların Sınıfı’nda temizliğe giden kadınların anlatılarından yararlanarak ataerkil pazarlığın dinamiklerinin değişip değişmediğini sorar."
1759,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1760,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1761,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1762,Konuk Yazar: Hannibal Lecter
1763,"Bir süredir nafaka tartışmalarını takip ediyorum… Hayır adliye koridorlarında değil, sosyal medyada. Özellikle Twitter’da. Futbol maçlarında tezahürat yarıştırmak gibi bel altı her tür sözün meşru olduğu bir düzlemde en sevdiğim imge, tabakta boyut olarak küçülmüş eski kocayı elinde çatal ve bıçakla hazır bir şekilde yemek için bekleyen eski karı —Ben olsam Hannibal Lecter’ı seçerdim. En azından o beynini kendi yemez, kocasının kendi beynini yedirirdi romantik bir akşam yemeğinde ona… Neden mi? Boşanmak için evlenen kadınlar yüzünden erkekler bu hâlde çünkü de ondan. Nafaka ücretleri öyle yüksek öyle yüksek öyle yüksek ki zavallı erkekler bu borcu ödeyemedikleri için böbreklerini satıyorlar. Neden mi? Çünkü belli bir süre ödemeyince mahkeme talep ediyor, ödemezse hapis. Bir de ikinci eş görselleri var: “Eski eşi benim, çocuğumun nafakasından çalıyor” diye bu görsellere eklenen… Nafaka yüzünden ekonomik krizde evlenemiyorlarmış, kocası nafakasını verdiği için zengin olup Instagram’da paylaşmaya değer bir beldeye tatile gidemiyor olsalar gerek… Onlar da bu yemek imgesini çoğaltıp duruyorlar. Merak edenler azıcık sörf yapsın, şimdilik bu imgeleri geçelim… "
1764,"O veya bu sebeple boşandığı karısına/kocasına nafaka vermek istememek –haklı gerekçesi varsa– herkesin hakkı… Ve evet erkekler de  nafaka alabiliyor gençler, sakin olun. O haklı gerekçeler zaten adliye koridorlarında o veya bu şekilde çözülüyor. Ama özellikle bizim Müslüman mahallenin (!) içinde çözüldükçe dolanıyor. Böyle yazılar yazmak adetim değildir —burada daha önce yazdığım yazıları takip edenler bilir, güle güle konuşuruz, güle güle yazarız, belki yazının bitiminde yine gülersiniz belli mi olur? Şimdilik bunu da geçelim. —"
1765,"Bi’l ihtisâr, in brief ya da kısacası: "
1766,"Ama bizim toplumumuzda eski karısı tarafından tabakta yenen erkekler, nafaka ödememek için mahkeme sırasında kendini işsiz gösterir, taşınmazlarını bir yolunu bulur taşır, Kadına “Tamam yeter ki boşanalım” dedirtecek kadar mobbing uygular ki kadına “Al, hiçbir şeyini istemiyorum, üstüne avukat parasını da öderim” dedirtir! "
1767,"Baba Aylık 400–500 TL olarak ödediği nafakayla 15 günde bir gördüğü çocuğuna babalık yaptığını zanneder. Okul masraflarına katılmaz ama anneye verdiği nafakayı da masraflarına ekler. Anneye mehir ödemez, hele hele mal paylaşımı yaptılarsa hem nafakasını hem mehrini buna sayar, yine ödemez!"
1768,"Bizim toplumumuzda eski karısı tarafından tabakta yenen erkekler kimsenin öğrenmesini istemedikleri bir kusurları olduklarında ya da başka bir kadına aşık olduklarında nafakalarını bol bol verirler, ancak kadın gideceği vakit verecekleri paranın nereye gideceği fikriyle kurtlandıklarından nafaka vermek istemezler!"
1769,Bizim toplumumuzda eski karısı tarafından tabakta yenen erkekler boşadıkları ama nafaka ödemedikleri eşlerinin hayatına hâlâ evliymiş gibi karışırlar. Nafaka veriyorlarsa müdahil olma hakkı elde ederler! Vermiyorlarsa da çocuğa verdikleri paranın takibini sonuna kadar yaparlar! Hiç cevap alamıyorlarsa çeker vururlar!
1770,"Bizim toplumumuzda eski karısı tarafından tabakta yenen erkekler koluna taktıklarında alımlı, bilgili, modern gözüksün diye okumuş tercih ettikleri kadının evlenince çalışmasını istemezler ama boşanınca birden harika işler bulup hayatını idame ettirmesini beklerler! Size bir sır vereyim mi? Bizim toplumumuzda dünyanın tüm altınlarını verseniz eski kocasını tabakta yiyen kadınların gözünden akan bir damla yaşın bile hakkını ahirette ödeyemezsiniz! Tabii inanıyorsanız… "
1771,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1772,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1773,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1774,Yazar: rumeysa ç.
1775,Yakın zamanda “Nafaka Hakkı Kadın Platformu İmza Metni” başlıklı şu imza metni dolaşıma girdi: 
1776,“KADINLARIN NAFAKA HAKKINA DOKUNMAYIN!
1777,Kadına ödenen yoksulluk nafakasının süreli hale getirilmesi ve çeşitli kriterlerle sınırlanmasına yönelik taleplerin yükselişini büyük bir kaygıyla takip etmekteyiz.
1778,"Nafaka yerine kadının iş bulup çalışması ya da nafakanın devlet tarafından ödenmesi talep edilmektedir. Oysa ki, TÜİK 2018 verilerine göre Türkiye’de kadınların istihdam oranı yalnızca %29’dur ve bu rakam gerçekte çok daha düşüktür. Eğitim ve istihdam konusunda erkeklerle eşitsiz durumda olan kadınlardan asıl olarak ev kadını ve anne olmaları istenmektedir. “Ev kadını” olarak evlilik yaşamı boyunca eş, çocuk, hasta ve yaşlıların bakımı ile uğraşmak durumunda bırakılan bu kadınlardan, boşandıkları anda mucizevi bir şekilde geçinmelerine yetecek ücretlerde işler bulmaları beklenmektedir. Devletin ücretsiz, kaliteli ve güvenilir kreş hizmetleri sağlamadığı koşullarda, çocuklara kimin bakacağından, bakıcının ya da kreşin ücretini kimin ödeyeceğinden kimse söz etmemektedir."
1779,"Hacettepe Üniversitesi’nin 2014 tarihli “Türkiye’de Kadına Yönelik Aile İçi Şiddet Araştırması”, boşanmış ya da eşinden ayrı yaşayan kadınların %75’inin fiziksel ya da cinsel şiddete, %80’inin ise duygusal şiddet/istismara maruz kaldığını göstermektedir. Kadınlar açısından tablonun bu kadar vahim olduğu bu koşullarda kazanılmış yasal bir hak olan Nafaka Hakkı’nın geri alınması, değiştirilmesi veya sınırlandırılması kadınları güçlendirecek bir adım olamaz. Aksine, evlilik sırasında ve sonrasında başta ekonomik şiddet olmak üzere, tüm şiddet ve ayrımcılık biçimlerini pekiştirip, kadınları daha da güçsüzleştirecektir."
1780,"Biz aşağıda imzası olanlar, nafaka hakkına itiraz edenlerin; ayrıca çocukların velayeti, yasal mal rejimi, kadının boşanma ve miras hakkı, kadını şiddetten koruyan 6284 sayılı yasa ve İstanbul Sözleşmesi’ne karşı yürüttükleri kampanyaları da kaygı ile izliyoruz. "
1781,"Tüm devlet otoritelerini ve siyasetçileri, kadınların kazanılmış haklarına saygı duymaya davet ediyoruz. Özellikle tek seçenek olarak evlilik sunulduğu için meslek sahibi olamamış veya meslek sahibi olsa dahi çalışmasına izin verilmediği ve/veya evin tüm yükü üzerine bırakıldığı için mesleğini icra edememiş kadınların bir nebze de olsa hayata tutunmasına olanak veren yoksulluk nafakasını şu ya da bu biçimde sınırlama girişimlerinden uzak durmaya çağırıyoruz. Metni imzalamak için aşağıdaki soruları yanıtlamanız yeterlidir.”"
1782,İmza için linke tıklayınız.
1783,Ben de metnin çağrıcılarından biriyim ve bu metni Facebook sayfamdan paylaştığımda “Süresiz nafakanın caiz olmadığı” üzerinden bir uyarı(!) aldım. Bu uyarı üzerinden ne kadar hiddetlendiğimi ve aynı zamanda üzüldüğümü anlatmam mümkün değil. Ama şunu söylemiş olayım:
1784,"Mehir deyince caiz olan, nafaka denince caiz olmayan bu şey her neyse, üst sınırı olmayan, kadınların evlilik sonrasındaki ihtiyaçlarını karşılamaya yönelik bir para. Kur’an’da bir üst sınırı da yok mehrin, ve hatta tüm bu “feministlik” işlerine bulaştığımda karşılaştığım önemli kadın karşı çıkışlarından biri de, yine sahabe döneminde bu meseleye olmuş:"
1785,"Hz. Ömer’e gelen “şikayetlerin” ardından Hz. Ömer mehre sınırlama getirdiğini açıklıyor, kadınlar da buna net bir şekilde karşı çıkıyor. Hz. Ömer de o ünlü cevabı veriyor: “Kadın doğruyu söyledi” ve mehre getirmeyi düşündüğü kısıtlamadan geri adım atıyor. Temsili bir video için şurayabakabilirsiniz."
1786,"Demem o ki Hz. Ömer’in sınırlayamadığını siz de sınırlayamayacaksınız. Adı nafaka olunca, parça parça alınınca İslami olmuyorsa, o zaman kadınlara kaybettirdiğiniz onlarca yılın, kendilerinin ve çocuklarının rızkını kazanmalarının önünde doğrudan dolaylı olarak oluşturduğunuz engellerin maliyetini toptan ödeyin İslami adamlar! Bakalım hanginiz bunun altından kalkabileceksiniz?"
1787,Not: Şu sayfayı da takibe almanızı öneririm: https://www.facebook.com/nafakahikayesi/
1788,Twitter hesabı da şurada: https://twitter.com/nafakahikayesi
1789,Ve instagram sayfası: https://www.instagram.com/nafakahikayesi/
1790,Kadınların nafakalarını alamayışları nasıl dini oluyor bir kez daha düşünün…
1791,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1792,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1793,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1794,Konuk Yazar: Şehide Zehra
1795,Görsel: Hafsa Khizer
1796,"Şüphesiz ki, Wollstonecraft’ın meşhur “Kadın Haklarının Gerekçelendirilmesi” kitabını bir papaza adamasında ve o papazı cinsler arasındaki eşitsizliklere dair yeniden düşünmeye davet etmesinde akledenler için işaretler vardır.  "
1797,"Kanunları yazan din adamlarını ikna etmeliydi, feminizm henüz büyüden arındırılmamıştı. Yaklaşık iki asır sonra, bambaşka bir sosyo-politik bağlamda ve coğrafyada, Wollstonecraft’ın titizlikle yaptığı gibi, erkeklerle eşit potansiyelde yaratılmış ve dünyaya atılmış kul-kadın’ın haklarını papazın erkekliğini incitmeden savunuyoruz.  Feminist olarak etiketlenip din dışı kalmamak adına, red ile kabul arasında bir yere savruluyoruz. Hemen hemen hepimiz yaşanan İslam’da bir kadın sorunu olduğu noktasında çok netiz fakat “indirilen” dini “uydurulan” dinin gölgesinde bırakıp yaşanan dini kadınlar için yaşanmaz kılan o gizemli el hakkında çok az konuşuyoruz. Kimdir bu sürecin faili? İslamcı erkeklerin ekserisine göre Batı/modernizm/kapitalizm ve hatta feminizmden oluşan şer ittifakı toplumları “gerçek” İslam’ı yaşamaktan alıkoymaktadır, dolayısıyla bu karanlıktan çıkmanın yolu bizzat karanlığın müsebbibi olan feminizmle zinhar mümkün değildir. "
1798,"Muhammed Kutub İslam Dünyasında Aydınlanma Sorunu’nda kadın sorununa birkaç satırla değinir, onda da Batı emperyalizminin özgürlük vaadi maskesiyle gizlediği “Müslüman kadını yozlaştırma projesi” ne karşı bir dizi uyarıda bulunur. Kökleri Batı’da olan eşitlik düşüncesi “İslam’ın kızı” nın cehennem biletidir, öyle ki Seyyid Hüseyin Nasr kadın ve erkeğin eşit değil denk olduğunu ve eşitlikte ısrar edenin Rızaullah’tan uzaklaştığını savunur. Yeni yeni politikleştiğim dönemde beni oldukça heyecanlandıran, “Gelin Bu Dünyayı Değiştirelim” diyen Mevdudi de eşitliğe inanmayanlardan. Batı’ya yaranmak için İslam’da toplumsal cinsiyet eşitliği vardır demeyin, Batı karşısında komplekse girmeyin, çıkın ve göğsünüzü gere gere “evet, çok eşlilik meşrudur; evet, iki kadın bir erkek etmektedir” deyiverin diyor. İslamcıların bir başka süper kahramanı Muhammed İkbal, işgalden kurtulmuş “yeni” Pakistan için bir eğitim reformu öneriyor. Buna göre, kadınlar sadece fıtratlarına uygun olan derslere, mesela evcimenlik, ilkyardım ve tabi ki ulusun salih nesillerini yetiştirmek üzere katı bir din eğitimine kabul edilecekler. Böylece, yaratılışla belirlenmiş asli görevlerine, yani anneliğe hazırlanacaklar. Üzülerek söylemeliyim ki, bu “yeni” eskisinin aynısı. Belki tek bir farkla; erkekleri daha bi saran, özgür Pakistan’da kadınların fıtratından sapacak olmaları korkusu."
1799,"Birkaç örnekle resmetmeye çalıştığım bu pozisyon Türkiye’de de oldukça rağbet görüyor. Mustafa İslamoğlu tam da bu nedenle Müslüman kadınları feminizm tuzağına karşı uyarırken “eviniz ve örtünüz sizin kalenizdir, feminizm sizi çıplak bırakmak istiyor” diye feryat ediyor. Başörtüsü meselesiyle karşı karşıya geldikleri seküler feministlere karşı, en iyi ihtimalle cinsiyet körü olan İslamcı diskurun içinden konuşan birçok Müslüman kadın da eşitlik düşüncesine alternatif olarak farklılık ve denklik argümanını savunuyor, Müslüman kadınn fıtrata ve aileye savaş açmış feminizmle işi olmaz diyor. Tıpkı Cihan Aktaş’ın söylediği gibi, feminizmin öznesinin moda ve tüketimle uyuşturulmuş modern beyaz kadın olduğunu ileri sürüyor, feminizme olan mesafelerini kendilerini/farklarını/kimliklerini koruma refleksiyle bir haysiyet meselesi haline getiriyorlar. Bu pozisyonda, post-kolonyal eleştiri bir anti-feminizm propaganda aracı olarak işlev görüyor ve kul-kadın ümmetin erkeklerine omuz verip Batı’dan esen rüzgâra karşı camı pencereyi kapıyor, kendini koruma altına alıyor. Fakat bu sırada can alıcı bir benzerliği kaçırıyor: İslamcının gözünden kadın ile sömürgecinin Doğulu kadın imgesi arasındaki benzerliği. "
1800,"Evet, sömürgeci Batı’nın siyasi ajandasında Doğulu kadını dönüştürmek önemli bir yer tutuyordu. Evet, örtü bu noktada kilit role sahipti. Ve evet, beyaz kadının özgürlük götürmek istediği Doğulu kadınla kurduğu ilişki doğrudan bir iktidar ilişkisiydi. Fakat, emperyal feminizmi yerden yere vuran İslamcı erkeklerin yazılarındaki –buna vahyi ve sünneti yorumlarken izledikleri metodoloji de dahil- kadın imgesi ile sömürgecinin kadın imgesi ne yazık ki ciddi benzerlikler taşıyor. Birincisi, sömürgecinin gözünde doğulu kadın tehlikeli, gizemli, fitne saçan, tehdit eden, aldatıcı, kontrol edilmesi ve zapt edilmesi gereken bir şey. Tanıdık geliyor değil mi? Tam da bu benzerlik yüzünden, birinde doğulu kadının örtüsünü kaldırıp atmalıyım takıntısı, diğerinde de kadınlarımızın örtülerini açmak istiyorlar takıntısı birbirini besliyor olabilir. İkincisi, tıpkı sömürgecinin zapt ettiği toplumun kültürünü ve tarihini dondurması gibi, söz konusu İslamcı erkekler de duruma ve koşula binaen önerilmiş bazı çıkış yollarını zamandan ve mekândan münezzeh, her durum ve koşulda uygulanması mümkün, hatta zorunlu olan sabiteler olarak dikte ediyor. Böylece zaman sadece onlar için akıyor. Bir mesele ümmetin erkeklerini de ilgilendiriyorsa içtihada açık oluyor, sadece kadınları ilgilendiriyorsa kapı kapanıyor ve kadın o zamana hapsediliyor. Böylesi bir şiddet epistemolojisiyle mücadele etmenin tek yolu “oyunbozan” Müslüman kadınlar olarak o kapıyı aralamak. Ümmetin erkekleri ince bir çeviklikle zamana ayak uydururken, yozlaşmak hep bizim payımıza düşüyorsa; Batı’nın alicengiz oyunlarıyla değil bizzat kendi irademizle yozlaştığımıza ikna olmalarını beklemeyelim. Eğim varsa su akar, önünde duranın vay haline."
1801,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1802,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1803,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1804,Konuk Yazar: Seni dinleyen biri
1805,"Ev kadınıyım, herkesin tam olarak duymak istediği şekilde söyleyeyim: çalışmıyorum. Çalışma mevzusunu ayrıca yazacağım. Üniversiteden beri Twitter kullanıyorum. İlk yıllar twit atardım. Kapatıp açtığımda tekrar yazmadım. Gündemi oradan takip ediyorum. Önemsediğim insanları ya da çalışmak istediğim sektöre mensup insanları takip ediyorum. Böylelikle bana uzak memleketteki mühimşeylerden haberdar oluyorum.  İstanbul’dan ayrı geçirdiğim üniversiteden sonra evlenince de başka şehre taşınmak bende yine “uzaklarda bir yerlerde bir şeyler oluyor… bir şeyler kök salıyor…” fikrine gark etti. Uzakta, olmak istediğim yer, olmak istediğim ortam bir nebze olsun şu anda Twitter’da."
1806,Çevrimiçi ev kadınıyım ben. Hiçbir şeyden uzakta kalmamalıyım. Neyse ki artık “her şey” orada. Benim aklım her yerde.
1807, Çevrimiçi ev kadınıyım ben. Evdeyim ama her şeyden haberdarım. 
1808,"Böylece yıllar geçerken bir baktım, galiba bağımlısı olmuşum. Gündem bir yana, içinde olmak istediğim hayatı takip ediyorum. Ah bir İstanbul’da olsaydım, uzak hayaller yakın olurdu. Okuduğum bir kitap hakkında konuşacak bir tane bile arkadaşımın olmayışının acısı, “oralarda” olsaydım belki bir nebze dinerdi. Bu aşamada siyaset sevmem diye diye siyasi gündemin sıkı takipçisi olduğumu da belirtmeliyim."
1809,Çevrimiçi ev kadınıyım ben. Öyle ya da böyle ben de bir şeyler paylaşıyorum.
1810,"Instagram’da hiç olmadım. Bana göre değildi. Bir zamanlar Facebook’ta da olduğu gibi, nerdeyse hesabı olmayan bir ben kaldım. Acaba mı diye düşünürken zamanımı daha da kötü kullanacağım endişesini taze tutmaya çalışıyorum. Orada yokum ama… Pembeli sunumlu yeni gelin evleriyle eğlendiğimiz zamanlar aklıma geliyor. Sevgili Cihan Aktaş herkesin alayla baktığı bu sunumların üniversite mezunu, fakat evinde kendini başka türlü mutlu ya da üretken hissetmek isteyen kadınların olabileceğini hatırlatmıştı, yine bizlere olayın/olgunun insani yönü duyumsatmaya çalışarak. Orada yokum. Güzel sunumları, kitaplı kahveli çerçeveleri, gittiğim gördüğüm yerleri, dost meclislerini paylaşmaktan beriyim. Ama bazen kendimi, anneme Whatsapp’tan ilk kez denediğim bir tarifin resmini gönderirken buluyorum işte. Sürekli koşturmaktan yoruldum, bunaldım dediğimin ertesi günü kendimi kurabiye yaparken bulduğum gibi."
1811,"Çevrimiçi ev kadınıyım ben. Tüketmek bize en çok yakıştırılan şey iken, neden internetten birkaç parça bir şey almayayım? "
1812,"Yıllar önce “görmeden alamam” diye düşünürken, zaten alacağım kesin olan, bildiğim kitapları aldım ilkin. Bebeğim olunca dışarı çıkamadığım için elimdeki telefonla mağazaları gezdim. Gezdim derken, hala gezmeye devam ediyorum. Bebeğe bazen kıyafet… Ama bebek bezi indirimini asla kaçırmamalıyım. Kargonun ücretsiz olması için bir tutam pamuk ekle. Bir de kurye bebeğin uyku vaktinde gelip zile basmazsa daha ne olsun!"
1813,"Çevrimiçi ev kadınıyım ben. Okuyorum, düşünüyorum, yazıyorum; çevrimiçi dayanışıyorum. "
1814,"İşte bu şehre geldiğim tarihlerde, tezime başladığım tarihlerde Reçel Blog başlamıştı yayına. Okudum, düşündüm; beğendim, beğenmedim. Yazılar yayınlanır yayınlanmaz okudum, çünkü ev kadınıyım, vakit bol. Niye hala yeni yazı yok diye boş boş ekrana baktığımın sayısını da bilmem. İstanbul’a sık sık gittiğim halde hiçbir buluşmaya denk gelemedim. Kendimi biraz biraz yorumlarda ifade etmeye başladım. Nedense başörtülü kadınlar hakkında yazdığım tez bittikten sonra ilk yazımı gönderdim. Yazılarım yayınlandıkça hafifledim. Ev kadınıysak çevrimiçi olanından; hakkını vermeliydik. Çalışmadığım, yani para getirmediği için aptalca bulunan sürekli okumam dışında yaptığım bir şey oldu üstelik- bunu bir tek ben bilsem de. Benzer hikayeler duyup meğer bu yükü tek taşımıyormuşum demek güzeldi. Başka başka hikayeleri duymak da…"
1815,"Çevrimiçi ev kadınıyım ben. Çevrimdışı varlığım pek değer görmüyor. Oysa çevrimiçi hayal ile gerçek arasında gibi, zamanın ne içinde ne dışında olmak gibi, makbul olanın ne içinde ne dışında olmak gibi… Kendi örneğimde daha çok gerçeğe uzanan ihtimaller denebilir. Gel gör ki evdeki yemek, çamaşır, temizlik döngüsüne eklemlenmiş bir bebek günü döngüsü içinde sadece ve sadece “yoruldum, kızımın beni çekiştirmeden geçireceği birkaç dakika boyunca ne var ne yokmuş birazcık bakarak dinleneyim” diyerek geçirdiğim dakikalar günün sonunda büyükçe bir gerçekleştirilememiş hayaller topuna dönüşüp beni eziyor. "
1816,Çevrimiçi bir ev kadınıyım. Mazur görmeyin. Siz de vurun.
1817,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1818,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1819,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1820,Yazar: Şefika Özer
1821,"Biz, Havle Kadın Derneği olarak, kadınların ve bilhassa kendini Müslüman kimliğiyle tanımlayan kadınların hayatın her alanında karşılaştıkları zorluk ve engelleri tespit etmek ve bunlarla mücadele etmek amacı ile kurulduk. Kuruluşumuzdan bu yana gerçekleşecek ilk etkinliğimizi 4 Mayıs Cumartesi günü Bursa’da yapıyoruz. Bir seri olarak farklı şehirlerde aynı temada gerçekleşecek olan atölyelerimiz “Kadın, Beden ve Cinsellik” konusuna odaklanacak. "
1822,"Kadınlar olarak hayatın her alanında (iş ve aile hayatında, ilişkilerde, evliliklerde, okulda, camide, hastanede ve benzeri pek çok kamusal alanda) uğradığımız haksızlıkların ve verdiğimiz mücadelelerin hikayesini duyurmanın, toplum tarafından önümüze konulan engelleri aşabilmenin ilk adımı olduğuna inanıyoruz. Kamusal alanda yer alan tartışmalar ne kadar önemliyse özel alanda var olan (kişisel olan politiktir anlayışıyla) haksızlıkların ve mücadelelerin de konuşulmaya, tartışılmaya açılmasını istiyoruz. Kadının beden algısı ve cinselliği konuşul(a)mayan bir konu olarak travmaların, sessiz mücadelelerin en yoğun yaşandığı alanlardan biri. Bu alanda sizi de fikirlerinizi ve mücadelenizi paylaşmaya, kendi hikayenizi yazmaya çağırıyoruz. "
1823,https://www.facebook.com/events/816354082075149/
1824,Son Başvuru Tarihi: 1 Mayıs 2019 Çarşamba
1825,Başvuru Formu: https://bit.ly/2UKFWSG
1826,"Program10.30 – 11.00 Açılış ve Konuşmalar – Rümeysa Çamdereli (Havle)11.00 – 12.00 Kadın, Beden ve Cinsellik (Sunum) –  Aybala Arslantürk (Beden Olumlama Hareketi) & Şefika Özer (Havle)12.00 – 13.00 Öğle Yemeği13.00 – 15.00 Katılımcıların Konularını Belirlemesi ve Yazmaya Başlaması"
1827,Yer: Big Mamma’s
1828,Tarih: 4 Mayıs 2019 Cumartesi
1829,Saat:  10.30 – 15.00
1830,Bizi sosyal medya üzerinden takip etmek isterseniz:
1831,https://www.instagram.com/havlekadin/ https://twitter.com/HavleKadin https://www.facebook.com/havlekadin/ 
1832,
1833,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1834,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1835,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1836,Konuk Yazar: Başörtülü Terapist
1837,"Önce kendi hikayemden bahsetmek istiyorum biraz. Lise yıllarımda başladı psikoterapist olma hayalim… Düşün düşün, başka bir mesleğe ait hissedemedim kendimi. Ailem benim için farklı meslekleri düşündüler. Sayısaldı alanım ve alanımı değiştirdim arzuladığım bölümü okumak, istediğim mesleği yapabilmek için. Sonunda ise çok istediğim psikoloji bölümünü ve istediğim okulda kazandım. Ancak bu yolun uzun olduğunu biliyordum. Sadece lisans eğitimi almam yetmeyecekti, bir de üstüne bir klinik psikoloji programında yüksek lisansı yapmam, bir yandan da dışarıdan çeşitli eğitimler almam, kendimi sürekli geliştirmem gerekiyordu psikoterapist olabilmek için. "
1838,"Benim üniversiteye başladığım sene, başörtünün üniversitelerde serbest bırakıldığı seneydi ve kendim olarak, olduğum gibi üniversiteye gidebileceğim için çok heyecanlıydım. Üniversite sınavına başörtülü girmiştim. Bunlar mucizeydi o dönem için. Lisansa başladığım zaman öğrendim ki klinik psikoloji yüksek lisans programları başörtülü öğrenci almıyorlardı. “Başörtülü terapist olamazsın” dediler bana, bunun ‘objektifliği’ ve ‘nötrlüğü’ bozduğu gerekçesiyle… Çok öfkeliydim onlara. Okullardaki başörtü yasağı kalkmıştı ama, yine de hayalimdeki mesleği yapmamın önünde engeller vardı. Psikoloji mezunu olabilirsin, ama klinik psikolog olamazsın diyorlardı bu kez de. Olduğum halimle kabul görmek neden bu kadar zordu anlayamıyordum. Bütün lisans hayatım boyunca mezun olup yüksek lisansa kabul edilme hayalleri kurdum. Bunun için ortalamamı yüksek tutmaya çabaladım. Eğer ortalamam yüksek olursa, başarılı olursam, belki başörtüme takılmazlar diye düşündüm. Lisans eğitimime devam ederken İstanbul’da bir üniversitenin klinik psikoloji yüksek lisans programına başörtülü bir öğrenciyi kabul ettiklerinin haberini aldım. Sanki değişim başlamıştı ve bu beni daha da umutlandırıyordu. Ama benim istediğim üniversite farklıydı ve o program hala başörtülü öğrenci kabul etmemişti. Yine bir yerlerde “Başörtülü terapist olamazsın” seslerini duyuyordum. Ama içimde bir umutla devam ettim çalışmaya.  Ben istediğim o üniversiteye giremeyeceğimden o kadar emindim ki, bir ara başvurmamayı bile düşündüm. Ancak yakınlarımın desteği ile başvurdum ve en sonunda programa kabul aldığımın haberini aldım. Listede kendimi görünce önce inanamadım. İstediğim şey olmuştu! Hatta istediğim şeyden de öte, alışılmışın dışında programda şimdiye dek okuyan tek başörtülü kadın ben olacaktım. Şimdi ise mezun olmama çok az bir vakit kaldı ve mesleğimi hakkıyla yapabilmek, iyi bir psikoterapist olabilmek için yıllardır emek veriyorum."
1839,"Yakın zamanda oldukça gündemde olan nötrlük ve başörtü meselesine gelirsek, öncelikle nötrlüğün bir tanımını yapmak iyi olacaktır. Psikoterapi sürecinde bazı ekollere göre terapistin mümkün olduğu kadar nötr olması gerekir. Fakat bu her terapi ekolü için şart değildir. Benim eğitimini aldığım ve benimsediğim ekol de mümkün olduğu kadar terapistin nötr olması gerektiğini söyleyenlerden. Bu demektir ki; terapist kişisel bilgilerini danışanı ile paylaşmamalıdır. Bunun içerisine dini inancı, siyasi görüşü, ilişkileri, medeni durumu, nelerden hoşlanıp hoşlanmadığı, nasıl bir insan olduğu gibi aklınıza gelebilecek birçok şey dahil edilebilir. Terapistin nötr olması önemlidir, ki danışan kendisini terapistine rahatça açabilsin ve terapi ilişkisinde aktarım gelişebilsin. Ancak tahmin edersiniz ki, karakterine dair özellikleri birçok yanıyla kolaylıkla dışa vurabilen insan için, yüzde yüz bir nötrlük mümkün değildir. İnsan kendisini her an ifşa eden bir varlık. Seçtiği kelimeler, bakışları, giydiği kıyafetlerin rengi, tercih ettiği aksesuarlar hatta medeni durumunu belli eden alyansı, odasının dekorasyonu gibi birçok detay terapistin kendine dair bir şeyler söyler. Bunların yanında, doğal bir sürecin parçası olarak; danışanın terapiste dair fikirleri ve varsayımları muhakkak olacaktır. Hatta buna bile gerek olmadan kimi terapistler terapi odası dışında da kendi arzuları ile görünürdürler; yazılar yazarlar, konuşmalar yaparlar, siyasi fikirlerini ortaya koyarlar, sosyal medya hesaplarında kendilerine dair paylaşımlar yaparlar ve danışanlarının bunlara erişme imkanı vardır. Bütün bunlar onların iyi birer terapist olmalarına engel değildir. İyi bir terapist olmanın birçok gerekliliği vardır elbette. İyi bir terapist olmanın bir koşulu da, aynı zamanda danışanın terapistine dair bildiklerinin ve fikirlerinin danışanın dünyasında ne anlama geldiğini ve ona ne hissettirdiğini konuşabilmek demektir. Ve bir yanıyla da terapinin kendisi budur zaten. Hatta çoğu zaman bunlar terapi ilişkisini zenginleştirir, derinleştirir ve çalışılacak başka kapılar açar. Bunların yanında terapistin otantikliği, yani gerçekten olduğu insan olarak odada bulunması/bulunabilmesi de iyi bir terapist olmanın en önemli parçalarındandır. Odada gerçekte olmadığı gibi var olan ve insanların kendilerine ait hayatlara sahip olmaları yolunda onlara eşlik eden bir terapisti hayal bile edemiyorum!"
1840,"Asıl soru şu sanırım: Terapistler kendilerini farklı alanlarda ifşa ettiklerinde bu terapi ilişkisine engel olan bir şey olmazken, başörtü neden bir engel olarak görülüyor? Üstün Dökmen nötrlüğü sadece dini ve milli değerlerle kısıtlamış  ve hiçbir dini ve milli değerin terapi odasına sokulmaması gerektiğini, bu yüzden de başörtülü insanların terapi yapacaksa eğer başlarını terapi odasında açmaları gerektiğini ifade etmiş. “Başörtülü terapist olamazsın” seslerini tekrar duyuyorum meslek hayatımda. Nötrlük yukarıda anlattığım gibi bunlarla kısıtlı bir şey değil ve aslında medyatik olan ve kendini sürekli ifşa eden terapistlerden biri olarak bahsi geçen kişinin ‘nötr’ bir terapist olduğunu söylemek oldukça güç. Meseleyi onun dediği şekilde ele alırsak; nötrlüğünü nasıl koruduğunu anlattığı sosyal medya paylaşımlarında kendisinin ve ailesinin milli ve dini değerlerine dair birçok bilgi vermiş. Bu tezatlığı anlamakta gerçekten güçlük çekiyorum. Yine konuyla bağlantılı olarak ülkemizde farklı etnik kökenden ve farklı dine mensup birçok insan yaşıyor. Türk, Kürt, Ermeni, Yahudi ve birçoğu daha. Bazıları ise sahip olduğu etnik kökeni belli eden isimlere, soyisimlere sahipler. Aralarında da çok iyi psikoterapistler var.  Üstün Dökmen herhalde onların da dini ve milli değerleri terapi odasına sokmamak adına, terapi odasında kimliklerini belli etmeyen isimler kullanarak, asıl isimlerini gizlemeleri gerektiğini söyleyecektir. "
1841,"Sizi düşünmeye davet ediyorum, terapistin terapide kendisi gibi olamadığı, dışarıda başka olup terapi odasında başka olduğu bir terapi ilişkisi danışana ne kadar faydalı olurdu? Terapistin asıl kimliğini değiştirerek danışanını kandırdığı bir terapi ne kadar gerçekçi ve etik olurdu? Siz binbir emek mesleğinizi elinize alıp, tüm etik kurallara hassasiyetle dikkat ederken birileri sizin hakkınızda ahkam kesme yetkisine sahip oluyor. Size “Nötr değilsiniz” diyebiliyor. Oysa ki ben terapist olarak, birçok inançtan, birçok etnik kökenden, birçok cinsiyetten insanla çalışıyorum ve farklılıklarla çalışmayı çok seviyorum. Burada nötr olmayan ben miyim, yoksa bu fikre sahip insanlar mı? Kararı herkesin vicdan ve ahlakına bırakıyorum. "
1842,"Son olarak söylemek isterim ki; gündemde olan bu söylemler düpedüz ayrımcılıktır, kendinden farklı olana yer vermemektir. Hatta bir yanıyla ötekileştirme olduğu söylenebilir. Öyle ki bu tavırlar sürdürüldükçe bu nefret söylemine kadar varabilir. Hiç kimsenin etnik kökeni, dini, cinsiyeti onun hangi mesleği yapıp yapamayacağını belirleyemez. Gerekli eğitimleri aldıktan sonra etik kurallar çerçevesinde terapi verme yetkisi bunlara hiç de bağlı değildir. İnsanın kendisi olarak, otantik varlığıyla çalışma hakkına hiç kimse engel olamaz. Son zamanlarda dünya çapında eşit hak ve özgürlüğe dair yapılan evrimsel nitelikte mücadeleler sürdürülürken, ülkemizde ismi bilinen birinin bu kadar açık bir şekilde yaptığı ayrımcı söylemin hak ettiği eleştiriyi alabilmesini ve gerekli tepkiyi toplayabilmeyi umut ediyorum. Bu bağlamda psikoterapistleri ve diğer meslek gruplarını da bu konuda farkındalık oluşturmaya davet ediyorum. Bu farkındalığın şimdinin ve geleceğin özgürleşmesine yardımcı olacağına inanıyorum. Başörtülü bir terapist olmak/olabilmek en başından beri benim mücadelem ve bu mücadeleyi sonuna kadar sürdüreceğim. Mücadelemde bana destek olan aileme, dostlarıma ve hocalarıma sonsuz teşekkürlerimi sunuyorum."
1843,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1844,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1845,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1846,Yazar: Rümeysa Çamdereli
1847,"Son beş yıldır farklı nedenlerle, farklı platformlar ya da kampanyalar dolayısıyla akademik araştırmalar ya da röportajlara cevap oluşturmaya çalışıyorum. Bu sorular arasında en zorlarından biri ise “Bir Müslüman feminist kadın hareketinden söz edebilir miyiz?” Bu sorunun cevabına dair elimde veriler, sayılar yok, araştırmalar yok. Elimde olan tek şey, son dönemde feminist itkilerle ve kamusal alanda Müslüman kimliğiyle mücadele vermeye çalışan, çok değerli ve kadınların hayatları için her geçen gün daha güzel katkılar sağlayacak platformların ve kampanyaların bir parçası haline gelme şansına erişmem. Bu platform ve kampanyalarda çok fazla güzel kadın tanıdım; gözlerinin içi parlayan, yeni tartışmalara aday, eskinin mirasını dert eden, ama yapmak istediklerine isim bulamayan, karşısında her zaman ulaşabileceği bir kurumsallık göremeyen."
1848,"Tüm bu süre içerisinde Allah’ın bir lütfu olarak sivil toplum içerisinde çalışmaya başladım. Allah’ın bir lütfu olarak diyorum çünkü yıllar önce söyleseler aklımın ucundan bile geçmezdi, buna yönelik hiçbir tahayyülüm yoktu. Ama bu işe başladıktan, işi öğrendikten, alana belirli bir oranda hakimiyet sağladıktan sonra farklı platform ve kampanyalarda karşılaştığım kadınların da böylesi bir kurumu olmasının ve hatta bu kurumla da birlikte bir mekanının olmasının ne kadar değerli olduğunu düşünmeye başladım."
1849,"Sonrasında bu düşünceyi etrafımda şimdiye kadar birlikte iş tuttuğumuz, farklı eylemliliklerde, etkinliklerde karşılaştığımız kadınlarla paylaşmaya başladım. Onların da benzer bir heyecanla bu hayalime cevap oluşturması sonrasında yedi kadınla birlikte Havle Kadın Derneği’ni kurduk, Ekim 2018. Şimdi yirmi kişiyiz, sayılarımızı da biriktirmeye başladık ☺"
1850,"Havle ismini bugüne kadar önemli bir birikimi bize devreden Müslüman feminist kadınlara, referansla koyduk derneğimize. Hidayet Tuksal bir gün bir söyleşi esnasında şöyle diyor: “Bir gün gelecek, genç kadınlar Havle’nin Kızları adında bir dernek kuracak, ben de gidip üye olacağım”. Derneğimizde şimdiye kadar bu alanda mücadele etmiş kadınların geleneğini görerek, bu mücadeleyi barındırarak, gelecek nesillerin sözünü ve ihtiyaçlarını da hesaba katıp dönüşecek şekilde bir kurum inşa etmek derdindeyiz. Manifestomuzda ifade ettiğimiz üzere Havle’nin örnekliğinin bizim için anlamı şöyle:"
1851,"“Havle Bint-ii Salabe, eşi tarafından uğratıldığı haksızlığa itiraz eden Müslüman bir kadındı. Rabbimizin, Havle’nin duası ve yakarışları üzerine Mücadele suresinin ilk dört ayetini Peygamberimize vahyettiği bilinmektedir. Havle bize, haksızlığa karşı durmadaki kararlığı ile ilham olmuştur. Biz, kendini Müslüman ve feminist olarak tanımlayan kadınlar olarak, Allah katında üstünlüğün cinsiyetle değil takva ile ölçüldüğüne (Hücurat:13), kadın ve erkeğin birbirinin velisi olduğuna (Tövbe:71) inanıyoruz.”"
1852,Derneğimizin kısa tanıtımını şu şekilde paylaşıyoruz:
1853,"“Havle Kadın Derneği, kadınların ve bilhassa kendini Müslüman kimliğiyle tanımlayan kadınların hayatın her alanında karşılaştıkları zorluk ve engelleri tespit etmek ve bunlarla mücadele etmek amacı ile kurulmuştur. Bu amaç doğrultusunda savunacağı teorik ve pratik yaklaşımlar/ çözümler, feminizm ve kadın hareketlerinin birikiminden beslenecek ve bu birikime katkıda bulunacaktır.” Manifesto metnimizin devamını merak edenleri şuraya alalım."
1854,"Havle Kadın Derneği’nin mekanıyla, kurumsal kimliğiyle, Müslümanlık, feminizm ve Müslüman feminizmle ilişkili çalışma yapan, yapmaya aday olan tüm kadınlara bir zemin oluşturmasını hayal ediyoruz."
1855,"Siz de derneğimizle ilgili daha fazla bilgi almak, bizimle iletişime geçmek, çemberlerimize dahil olmak isterseniz aşağıdaki formu doldurabilirsiniz:"
1856,https://forms.gle/aRbzi7ZWqec2TeTc8
1857,İlerleyen günlerde başta bahsettiğim soruya (“Müslüman feminist bir kadın hareketinden söz edebilir miyiz?”) birlikte cevap buluruz belki bu şekilde…
1858,Bizi sosyal medya üzerinden takip etmek isterseniz:
1859,https://www.instagram.com/havlekadin/
1860,https://twitter.com/HavleKadin
1861,https://www.facebook.com/havlekadin/
1862,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1863,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1864,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1865,Konuk Yazar: Z.B.
1866,"Kadın olmanın zorluklarını, hayatın her alanında karşımıza dikilen engelleri yaşayarak bilenleriz. Hani gökyüzünde düğün olsa kadınlar aya merdiven dayar derler ya aşağılayıcı dil ile. Gerçekten aya ulaşacak merdiven kurabiliriz biz kadınlar. Gökteki düğüne ulaşmak için değil ama aştığımız zorlukların her birini bir basamak sayarak yapabiliriz bunu. Peki ya kadın örgütü olunca durum değişiyor mu?"
1867,"Örgütlü mücadelenin kadınları güçlendirdiği açık… Ve birlikte hayatımızın güzelleştiği de… Öyle ki, platformun geçmişe kıyasla hayli durgunlaştığı şu son yıllarda, herhangi bir karar alınacak olmasa bile toplantılara sırf iyileşmek için gittiğimiz söylenebilir. Bunu söyleyen arkadaşlarımız çok ve biz kadınlar örgütlü olarak birbirimize iyi geliyoruz. Bazen sırf sohbet ederek dağılsak da… Bazen harareti yükselen tartışmalarla kırılıp dökülsek de. Yine de birbirimize tutunuruz demek isterdim ama istemeye istemeye son yıllarda yaşanan gelişmelerle, tutunurduk demeye zorluyor şartlar beni. "
1868,"Giderek artan kopuşlar var evet ama bu ayrılıklar da mücadeleye dahil diyemem. Demek istemiyorum. Et, tırnaktan ayrılmaz zira. Biz kız kardeşlik ruhuyla bir birini bulmuş kadınlar, şartlar ne olursa olsun birbirimizin çok uzağına düşemeyiz. Her şeye rağmen bu da geçer diyerek platformu ayakta ve hayatta tutmanın arayışı, kaçınılmaz tek yol. Ayakta, hayatta ve çizilen istikamet üzre…"
1869,"Ancak çözmenin zor olduğu siyasal baskılar ayrı bir konu. Ve başlarda söylediğim o durgunluk halinin temel saiki de bu baskılar. Hükümete bağlı yarı resmi kurumların (GONGO) resmen var olmadığı siyasal ve toplumsal düzenimiz, gayrı resmi olarak bütün bağımsız sivil toplum örgütlerini (NGO), iktidarın tekeline almasına müsait bir anti demokratik yapı maalesef. İktidar partisi, kendi tabanını oluşturan sivil toplum örgütlerini, kendi partizan hedeflerine kilitlemekte de çok mahir. Eskilerden yani Ak Parti kurulmadan önceki tarihlerde var olan İslami camianın sivil toplum örgütleri arasında kadın hakları savunuculuğu, tüzüğünde yer alan tek örgüt biziz. Camianın, yaşça iktidar partisinden büyük olanlar arasında halen bağımsız, gerçekten sivil kalabilmiş tek örgütü de yine Başkent Kadın Platformu. Ağır siyasal baskılara maruz kalmak için bu kadarı yetiyor tabi. Kendinden olanın yanlışına yanlış diyebilmenin bedeli…"
1870,"Açıktan operasyon çekilmese de içten içe çok karıştırıldık son yıllarda. Bakanlıklar ve parlamentoyla ilişkilerimiz kesildi. Komisyonların sivil toplum listelerinden çıkarıldık. Randevu taleplerimize cevap gelmez oldu. Oysa biz, bir sivil toplum örgütü olarak çalışma alanımıza ilişkin toplumsal taleplerimizi rahatlıkla parlamenterlere, bürokratlara siyasi karar vericilere iletebilmeliyiz. İletirdik. İlişkilenirdik. Eskiden. Şuradan bir dört, beş yıl öncesine kadar. Ne oldu, neler değişti de bu ilişkiler kesildi? Sorularımıza aldığımız cevaplar, şoke edecek cinsten: İsminiz kirlendi! Özel hayatlarımızda, kadın kimliğimizle haysiyet kırıcı damgalar yemenin kadın örgütü versiyonu bir cevap. Çağlar boyunca kadını kirli bulan zihniyet şimdi de örgütlü kadın mücadelesine “kirli” damgasını yapıştırıyor. "
1871,"28 Şubat sürecindeki “mücahideler”, Ak Parti iktidarının ilk yıllarında, başörtülü kadınların özgürlük mücadelesini yürütürken, kenara itilivermişti zaten. Sendikanın erkek avukatları dinleniyordu bizden çok ve o nedenle bu kadar gecikmişti yasakların kalkışı. O nedenle karısı başörtülü olduğu için ordudan ihraç edilen subay ve astsubaylara bir kanun maddesiyle tek kalemde, itibarları, birikmiş maaşları, kadroları, kıdem fakları ve tazminatları ödenmişti. Ama kamudan ihraç edilen başörtülü kadınlara, üyelimizin de aralarında bulunduğu kadınlara, 2006’dan 2014’e kadar dört ayrı yasal düzenleme yapıldığı halde, hakları tam olarak iade edilmiş değil halen. Biz Başkent Kadın Platformu olarak yaşanan bu zorluklardan yılmadan her bir yasal düzenlemenin içerdiği eksiklikleri ve yarattığı yeni mağduriyetleri her seferinde tekrar tekrar raporlarla sunduk ilgililere. Ve en son Devlet Memurları Kıyafet Yönetmeliği değişikliğinden sonra da çalışma hayatına geri dönenler için kıdem haklarını ve tazminat taleplerini dile getirerek bu eksikliklerin tamamlanmasını istedik. Biz, kenara itilmeye çalışıldıkça yükselttiğimiz sesimiz nedeniyle kirlenmiş bulunduk. Yılmadığımız için, susmadığımız için. Ve artık görüş belirtemez, rapor sunamaz, talep iletemez hale geldik. Bu da yetmedi. Üstüne üstlük ‘derneğinizi kapatın’ uyarıları aldık açıkça. Kimileri sözüm ona dostane tavırla ‘hiç değilse isminizi değiştirseniz’ teklifiyle geldi, birkaç yıl önce, son olarak. Ve son oldu gerçekten koptu ilişkiler. Kısa süre öncesine kadar."
1872,"Meclis Kadın Erkek Fırsat Eşitliği Komisyonu yeni başkanı Canan Kalsın, görüşme talebimizi kabul etti. Ancak muhtemelen kabul ettiğine pişman oldu. Zira 8 Mart Feminist Gece Yürüyüşüne katılmamız nedeniyle ateş püsküren kadın düşmanları, bu görüşmeyi ilan eden sosyal medya paylaşımlarını kullanarak aba altından sopa göstermeyi ihmal etmediler. Biz şerbetliyiz bu toplumsal tepkilere. Ancak politikacılar farklı. Kuruluşundan itibaren platforma ve üyelerine olmadık hakaret ve iftiralar yöneltmek camianın erkeklerinin başlıca meşgalesi zaten. Pek çok kadın da katılıyor bu kervana ya neyse."
1873,"Geleneksel dini söylemin kadınların, toplumsal yaşama katılması yönünde icat ettiği engeller, bu engellere karşı kadın katılımı için çalışan platformu es geçecek değil ya! “Üç harfliler” mi olmadık. Feminist olduğunu söyleyenimize estağfirullah mı çekilmedi. “Sorosun kızları” mı sayılmadık. Eylemimiz/söylemimiz “yakışıksız” mı bulunmadı. Sitemiz saldırıya mı uğramadı. Şükür, çizgimiz değişmedi. Karşı mahalle “başörtülü kadınlar platformu” hafifsemesiyle ötelese de bizim mahalle cinsiyetçi yaklaşımla “boşanmış kadınlar platformu” ismini taksa da Başkent Kadın Platformu kendi yolunda yürüdü."
1874,"Nisanda 24’ünü bitirecek platform. Dile kolay. Bir nesil ömrü yaşamak ülkemizde her kadın örgütüne nasip olmuyor. 8 Martın ertesinde, soruşturma iddiasıyla yerimizden de olduk. Zaten ofis kirasını karşılayamadığımız için çekildiğimiz kuytu köşeden de çıkmak zorunda kalınca işimiz hayli zorlaştı tabi. Bundan sonrası hayırlısı diyelim. Mayıs ayında yapılacak genel kurulumuzla silkinip, toparlanmak yola daha bir kararlı devam etmek de ihtimal dahilinde. Belki de…"
1875,"Kadın olmanın zorlukları, kadın örgütü olduğunda da bırakmıyor kadınların yakasını. Her şeye rağmen örgütlü mücadelenin kadınlara kazandırdığı direniş ruhunu bir nebze olsun yaşamaya paha biçilemez. Artık yol bizi nereye çıkarırsa orada direnişe devam."
1876,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1877,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1878,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1879,Yazar: Rümeysa Çamdereli
1880,"2019 yılı 8 Mart feminist gece yürüyüşünde “Allah Mısınız? Aileniz Batsın!” yazan pankartı taşıyan kişi bendim, evet. Bu yazıyı 8 Mart gecesinin üzerinden 2 gün geçtikten sonra yazıyorum ve kendime onlarca kez sorduktan sonra tekrar cevap veriyorum: Hayır, pişman değilim. Ve hatta “birilerini mağdur etmediğimiz sürece kendimizi ifade etmekte özgür olmalıyız” dediğim, elimin eriştiği herkese de mücadelelerinde destek vermeye çalıştığım bir pozisyondayken kendimi içimden geldiği gibi ifade ettiğim için kendimle gurur duyuyorum. Bu yazıda da benim şimdiye kadar yaptıklarımı takip eden, beni tanıyan, ama pankarta olan tepkiye de ne cevap vereceğini bilemeyen iyi niyetli dostlara sürecimi anlatmak, dostlarla derdimi paylaşmak istedim."
1881,"Cuma gecesi bu görselin yaygınlaşmasından beri işittiğim, maruz kaldığım hakaretlerin sayısı ve niteliğine dair ne söylesem boş. Bu başıma gelen ilk linç de değil. Ama… Ama uzunca zamandır tüm bu linçlerin de etkisiyle kendimi ne kadar sınırlandırdığımı, içimden gelenleri ne kadar az söylediğimi ya da hiç söylemediğimi düşündüğüm bir zamanın sonrasında 8 Mart ilaç gibi gelecekti halbuki. Birlikte hissetmeye, hayal etmeye, yola koyulmaya, adım atmaya başladığımız güzel kadınlarla içimizden gelenleri haykıracak, bize benzeyen benzemeyen pek çok feminist kadınla, tüm problemlerimize, tartışmalarımıza, anlaşmazlıklarımıza rağmen bir olacaktık, patriyarkaya karşı tüm gücümüzle sesimizi çıkaracaktık."
1882,"Her şeye rağmen, hayal ettiğimiz gibi İstiklal Caddesinde binlerce kadın olarak yürüyememize rağmen, yine de çok güzeldik aslında. Flormar direnişinden bize kalan hashtag gibi, #direnişgüzelleştirir’di. Birlikte İstiklal’de yürüyemesek de Sıraserviler’de yürüdük. Ne söylendiği gibi ezan ıslıklandı ne en ufak bir rahatsızlık hissettik. Barikatlara karşı, sıkışmaya karşı, göze soka soka işgal edilen tüm alanlara karşı düdüklerimizi çaldık, çığlıklarımızı attık. Ciğerimizde, gözlerimizde biber gazının acısıyla sloganlarımızı yüksek sesle söyledik."
1883,"“Allah mısınız?” cümlesi bize bu geceyi yaşatan herkese geliyor işte. Reçel’de vakt-i zamanında çok güzel bir yazı yayınlamıştık, o yazı geliyor aklıma, sıklıkla: “Tanrılaştırdıklarımıza Tanrı’nın kurallarını Hatırlatma Zamanı”. Her geçen gün hukukun adaletin sözünü söyleyenlerin, savunanların, “eşitlik değil adalet” diyenlerin sayısının arttığı bir dönemde; yine birilerinin kadınlar başta olmak üzere birçok farklı toplumsal kesim için atıp tuttuğu, hakkında kararlar verdiği, haddini bildirdiği bir zamanda tüm bu insanlara “Allah mısınız?” demek istedim pankartı şevkle yazarken. “Kendinizi ne sanıyorsunuz? Adil olan Allah’ın adına yaptığınız adaletsizliklerle nasıl rahat edeceksiniz?” demek istedim."
1884,"Ve tüm bu insanların son dönemlerde ağızlarına sakız ettiği, Türkiye’deki feminist mücadelenin en büyük kazanımlarından olan 6284 nolu yasanın ve İstanbul Sözleşmesi’nin karşısına koydukları, boşanma komisyonu raporlarıyla ve daha birçok söylem ve kampanyayla destekledikleri o ne idüğü belirsiz “aile” kavramınız batsın demek istedim. Aile içi şiddetin her türlüsünü yaşayan, her hareketi kontrol edilen, tüm hayatlarını gizil bir baskı içerisinde yaşayan, tahakkümü hayatında ilk olarak aile içerisinde tecrübe eden tüm kadınlara ve çocuklara rağmen, onları ve aile içerisinde maruz kaldıkları tüm şiddeti görmezden gelerek hala bu haliyle aileyi koruyanların aile kavramı batsın demek istedim. Allah ve Rasulünün her şeyden çok kıymet verdiği ve öncelediği insanın, kadının hayatından, var oluşundan daha değerli gördüğünüz o acayip uygulamalar, keyfi hükümler ve tüm bu gariplikler kutsanmasın artık, batsın istedim. “Çağın gerekliliklerine uygun” tasarladığınız, eşitsiz, dengesiz aile sisteminiz dönüşsün, bizim emek emek kurduğumuz, ilmek ilmek büyüttüğümüz ailelerimiz kendine yer bulsun istedim. Ev içinde emeğin sömürülmesini meşrulaştırmayan, çocuklara dünyanın yükünü, eşitsizliği, şiddeti başından itibaren yüklemeyen, üyeleri sadece kan bağıyla değil özveriyle belirlenen güzel ailelerimiz olsun istedim. Sizin korumaya çalıştığınız ama bizi korumayan düzen değişsin, mücadelede omuz omuza hissettiğim kızkardeşlerimle kurduğumuz gibi onlarca ailemiz olsun istedim."
1885,"Çok şey istediğimin farkındayım. Her şeye rağmen çok şey istemeye devam etmek istiyorum Allah ömür verdikçe. Etrafımdaki güzel kadınlarla da birlikte: Susmuyoruz, korkmuyoruz, sizin dayatmalarınıza ve ithamlarınıza itaat etmiyoruz efendim."
1886,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1887,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1888,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1889,Konuk Yazar: Fatma ÖzkayaGörsel: Abigail Goh
1890,"Bölüm I (Bir buçuk  yıl önce):Orta yaşı geçmiş kır saçlı adam bir sabah uyandı; kendi kendine hayat ne kadar da sıkıcı diye söylendi: Her gün aynı şey, bir değişiklik yapmalı artık… Başını kaşıyarak, “Ne yapmalı ne yapmalı” diye düşündü. Birden aklına parlak bir fikir geldi. “Hah!” dedi parmağını şıklatarak. Adımı soyadımı değiştireyim! Bıktım yıllardır aynı adı soyadını kullanmaktan. "
1891,"Devlet baba kendi varlığını sürdürmek için gerekli (erkek egemen) sistemi ayakta tutmak istediğinden (kızlar hariç) evlatlarına istedikleri gibi oynayacakları özgürlük alanları vermişti. Hemen hazırlandı, tıraşını oldu ve keyifle mahkemeye gidip talebini bildiren dilekçeyi verdi, harcını yatırdı. Çok uzatmadı devlet babası süreci. Tek duruşmada talebi kabul edildi ve altmış yıldan fazladır kullandığı adı soyadı değişti. Hakkıydı helâl olsundu güle güle kullansındı. "
1892,"Bölüm II (Bir yıl önce):Orta yaşı geçmiş beyaz saçlı bir kadın çalan telefona uzandı. Telefondaki ses ödeme yapabilmek için kadının hesap numarasını istiyordu. Kalktı, bilgisayarını açtı, internet bankacılığı hesabına girerek IBAN numarasını alacaktı ama o da ne? Hesap ismi doğru ama soyismi bambaşka. “Bu da ne!“ dedi yüksek sesle. Kırk yıl önce evlendiği, ayrıldığı, ama resmi kayıtlarda evli gözüktüğü adam, bir anda soyadını değiştirmeye karar vermişti. Bu nedenle kadının fikri alınmadan, rızası sorulmadan, resmi bildirim bile yapılmadan, kayıtlarda babasının ya da kocasının bildiği soyadından başka bir soyadı belirivermişti. Yanına gelen çocuklarına durumu anlatırken çok öfkeliydi ama kime öfkelendiğini bilmiyordu. Çocuklar babalarının neden olduğu bu durum yüzünden suçluluk içindeydi. Söylediklerinden anlaşılan daha önce durumdan haberdar olup babalarını kararından vazgeçirmek istemişler; fakat babayı ikna edememişlerdi. Kendisi uzun zamandır kocasıyla görüşmediği için bütün bunlardan habersizdi. Böylece birdenbire, kendisine sorma gereği hiç duyulmadan, bir anda soyadı değiştirilmişti. Kendisine haber dahi vermeden soyadını değiştiren devlet baba çocuklar 18 yaşından büyük olduğu için soyadlarını değiştir(e)memişti!"
1893,"Kadın öfkeli halinin çocuklarını üzdüğünü fark ederek sakinleşmeye çalıştı. Bir taraftan zihninin arka tarafından içine düştüğü durumdan nasıl çıkacağını düşünüyordu. Bundan tam kırk yıl önce evlendiğinde yine kendine hiç sorulmadan soyadı değişmiş, iş bununla da kalmamış nüfus kayıtları aile kütüğünden alınarak Türkiye’nin diğer ucuna, hiç görmeden evlendiği kocasının memleketinin nüfus kayıtlarına taşınmıştı. Ama o zaman soyadının değişeceğini, kendisi gibi kütüğünün de ailesinden alınıp yaban ele taşınacağını biliyordu. Bu herkesçe bilinen bir uygulamaydı ve itiraz filan etmek de o genç yaşında hiç aklına gelmemişti, ta ki pasaport işlemleri için nüfus kaydına ihtiyacı olup da nüfus müdürlüğünden evrak talep edene kadar… O zamanın şartlarında bu tür kayıtlar posta ile gidip geliyordu ve en az on beş gün sürüyordu. Gelip gelmediğini kontrol etmek için ilgili memura gidip sorduğu ve  evrakların hâlâ müdürlüğe ulaşmadığını öğrendiği bir gün “Yahu benim doğum yerim burası, neden nüfus kayıtlarımı memleketin öbür ucundan istiyoruz!” diye söylendiğini duyan yaşlı bir adam “Evlenene kadar tapun babanın üzerinde, evlendikten sonra da kocanın üzerine geçer.” dedi. Durup bir saniye düşünmeden, öylesine dümdüz yüzüne söyledi. Yani “Sen bir malsın,” dedi, mülkiyetin ya babana ya kocana ait olacak tabii ki”. İçine oturmuştu bu sözler ama daha beterini yaşayacağını bilmiyordu."
1894,"Bölüm III (6 ay önce): Soyadı kendisinden habersiz değiştirilen kadın uzunca bir süre, sanki böyle bir şey hiç yaşanmamış gibi davrandı. Hiç kimseyle bu yaşadığını paylaşmadı. Kimliğini kullanması gereken işlerden geri durdu. Meselâ aynı zamanda arkadaşı olan aile hekimine gitmedi. Ne kadar izole yaşasa da zaman zaman çekildiği bu alandan çıkmak durumunda kalıyordu, mesela adına bir kargo geliyor ya da birine bir şeyler yollaması gerekiyordu. İşlemler sırasında bir görevli bilgisayar ekranına uzun süre baksa ekranda görünenle kimlik kartındaki isim değişikliği fark edilecek ve açıklama yapmak zorunda kalacak diye kalbi sıkışıyordu. "
1895,"Bu şekilde günler, haftalar geçti. Nihayet gerekli gücü bulup “devlet babadan” kendisine sormadan değiştirdiği soyadını geri istemeye karar verdi. Öncelikle baronun kadın komisyonundan yardım istedi. Komisyonda görevli avukatların bile hiç rastlamadığı bir olaydı böylesi; anlattığı olayın mümkün olmadığını söyleyip gerekçeli kararı görmek istediler. Nüfus kayıtları kadının söylediklerini doğruladı: Bir kocanın talebiyle mahkeme bir kadının soyadını haber vermeden değiştirmişti. Baro avukatlarına göre duruma ancak mahkeme yoluyla itiraz edilebilirdi, kendisine hukuki yardım sağlamak için gelirinin olmadığını ispat etmesi gerektiğini; bunun için de vergi dairesine, tapu dairesine ve ziraat odasına gidip gelirinin olmadığına dair evrak alması gerektiğini söyledi avukatlar. Bu kadar uğraşmayı göze alamadı bir kamu kuruluşunda çalışan arkadaşıyla durumunu  paylaştı. Arkadaşı, kurum avukatlarına danışarak bir dilekçe yazmasına yardım etti. Mahkemeye başvurdu, 400 liraya yakın tutan harcını yatırdı, üç ay sonrasına duruşma günü alabildi. Uzun bir zaman olsa da sonunda bu işten kurtulacağını düşünerek sabırla beklemeye başladı. "
1896,"Bölüm IV (Duruşma günü): Duruşma günü soyadını geri alabileceğinden çok emindi. Salona girip sıralardan birine oturdu, az sonra elinde kağıtlarla —sonradan anladı ki nüfus müdürlüğünün temsilcisiymiş— birisi geldi. Kadına gayet mesafesiz bir üslûpla “Sen ne istiyorsun hanım?” diye sordu. “Soyadımı geri istiyorum” dedi. O sırada hakim geldi ve duruşma başladı. Hakime, kırk yıldır kullandığı soyadının kendisine sorulmadan değiştirildiğini, bir mülkün bile uzun süreli kullanımlarda zilliyeten kullanıcının tasarrufuna geçtiğini, ama söz konusu kadının soyadı olduğunda ona sorulmadan kocasının da böyle bir talebi olmamasına rağmen, sırf kayıtlarda karısı olduğu için kendisinin de soyadının değiştirildiğini anlattı. Çocukları reşit olduğu için onların soyadının değiştirilmediğini de sözlerine ekledi. Kadınların bu anlamda kanunlar önünde reşit sayılmadığını, bunun da eşitlik ilkesine aykırı olduğunu iddia etti. Hakim kadına hak verdi. ve soyadını geri alabileceğine kanaat getirdi, ama nüfus müdürlüğü temsilcisi adeta devletin vücut bulmuş hali gibi karşısında duruyordu. Vatandaşlık yasasının bilmem hangi mevzuatının, bilmem kaçıncı maddesine göre karı ve kocanın farklı soyadları taşıyamayacağını ancak kadının kendi babasının soyadının istisna olduğunu, isterse babasının soyadını alabileceğini söyledi. Sonra da hakime dönüp “Eğer kadına soyadını geri verirseniz istinaf mahkemesine gideriz, kararı bozdururuz” dedi."
1897,"Kadın tekrar kırk yıldır bu soyadını kullandığını, soyadının artık kimliğinin bir parçası olduğunu, ayrıca çocuklarının da aynı soyadını kullandığını hatırlattı. Eğer babasının soyadına dönerse çocuklarının ne anneleriyle ne de babalarıyla soyadı birlikteliği olacağını, bunun da duygusal olarak kendisine ağır geldiğini söyledi. Nüfüs müdürlüğü temsilcisi bile kendisine hak verdi. Ama kanunların buna izin vermediğini ve kocasından eski soyadına dönmesini istemesini önerdi. Kadın  kocasının yasal hakkını kullanmasını sorun etmediğini, devletin erkek vatandaşlara tanıdığı bu hakkın, kadınları bu gibi zor duruma düşürmesine itiraz ettiğini söyledi."
1898,"Temsilci kadına boşanmasını önerdi, ancak boşandıktan sonra soyadını değiştirmek için mahkemeye tekrar başvurduğunda soyadını alabilir, çocuklarıyla ortak soyadına kavuşabilirdi! Mahkemenin sonunda talebi reddedildi! Hakime söyleyecek bir sözü, daha doğrusu tek bir sorusu vardı “Devlet babamız neden bizi hiç sevmedi?” dedi ve salondan çıktı. “Devlet baba” altmışına merdiven dayamış “kızını” sokaklarda ağlatıyordu."
1899,"Bölüm V (3 ay önce): Boşanma davası açmaya karar verdi. Vekalet ücretini taksitlendiren genç bir avukatın yardımıyla “anlaşmalı boşanma” denilen bir usulle evlilik birlikteliği sona erecekti ama avukata vekaletname vermesi gerekiyordu. Kadın değiştirilmiş soyadını kullanmayı reddettiği için halen eski kimliğini kullanıyordu. Notere başvurduğunda kimliğindeki farklılık sorun oldu. Noter katibi biraz da kadının tipinden kaynaklanan bir önyargıyla —başörtülü hacı teyze stereotipi— üsttenci bir dille kendisinden habersiz soyadının değiştirilemeyeceğini mutlaka bir yerlere imza filan atmış olduğunu iddia etti. ”Hacı teyze” katibi, noterle görüşmek istediğini söyleyerek şaşırttı. "
1900,"Noterin odasına girdiğinde bu kez devlet noterin şahsında vücut bulup karşısına çıkmıştı. Durumunu kısaca özetledi. Noter eski bir asliye hukuk hakimiydi ve devlet babanın böyle davranmakta ne kadar haklı olduğuna kadını iknâ etmek için o bilindik bürokrat üslubuyla konuşmaya başladı. Argümanları o kadar anlamsızdı ki tek elle tutulan argüman “dava ekonomisi” diye bir gerekçeydi ki, bu da çocukların rızası olmadan adının değiştirilememesi durumuyla boşa düşüyordu. Kadın eski hakim notere, nesebin aslında kadından devam etmesi gerektiğini, çünkü çocuğu doğuranın belli olduğunu ama babanın kesinlikle belli olamayacağını  dava ekonomisinin nesebi kadın soyundan devam ettirilerek sağlamanın daha mantıklı olduğunu söyledi."
1901,Noter sonunda inisiyatif kullanarak ve nüfus kayıtlarını da vekaletnamenin arkasına dökerek işlemini yaptı. Dava açmak evrakların gitti geldisi ve diğer bir sürü bürokratik işlem yüzünden oldukça uzun sürüdü ve nihayet sonuçlandı. Şimdi nüfus kütüğü denilen kimlik bilgilerinin olduğu kayıtlar kendi ailesinin kayıtlarının olduğu deftere kırk yıl sonra tekrar işlendi. Ama bu sefer çocuklarının kayıtları farklı bir soyadı kullanmayı tercih eden babalarının kütüğünde kalmıştı.
1902,"Kadın uzunca bir süredir feminist düşünceye kafa yoruyor, kadının toplumdaki ikincil durumu için çıkış yolları üzerine aktivist mücadele ediyordu. Bu yüzden çoğunlukla kendisi gibi düşünen kadınlarla birlike “aileye düşman” olmakla itham ediliyordu. Artık hem Allah hem de devlet şahitti ki o ailesinin dağılması için hiçbir şey yapmamış hatta direnmişti ama devlet babası ona başka hiçbir yol bırakmamıştı. "
1903,"Bölüm VI: Boşanma davasının taksitleri bitince; soyadını değiştirmek, daha doğrusu kırk yıldır kullandığı soyadını geri alabilmek için bir dava daha açacak… Devlet babası izin verirse soyadını alabilecek. Eğer süreç farklı işler bu mümkün olmazsa bir devam yazısı daha yazar artık."
1904,
1905,"Bir bilgi notu: İlk kadın başbakanımızın kendi soyadını kocasına verdiği anlatılır ya, o hiç de öyle değilmiş meğer. Kocası evlenmeden önce  mahkeme yoluyla  kendi soyadını değiştirip nişanlısının soyadını almış. Evlendiklerinde de eski Başbakanımız kocasının, artık kendi soyadıyla aynı olan soyadını almış."
1906,Zengin ve nüfuzlu da olsa kız evlatlarını sevmiyor bu devlet baba!
1907,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1908,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1909,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1910,Konuk Yazar: BD
1911,"Kız kardeşlerim, en yakın arkadaşlarım ve sonunda kendi düğünüm olmak üzere yaklaşık dört yıl gibi bir sürede 8 düğünün söz, nişan, düğün hazırlıkları dahil olmak üzere her aşamasında bulunduktan sonra çıkardığım sonucu sizlerle paylaşmak istedim. Aşağıda yer alacak tanımlamalar benim gördüğüm toplum üzerine genelleme sayılabilir, herkesi aynı kefeye koymak istemem."
1912,"Bizler geçiş dönemi evlileriyiz. Hayatımız boyunca evlenip yuva kurmamızın en önemli aşamalardan olduğu konusunda telkinlerin yanı sıra, evliliğin güzel bir şey olduğunu göstermek amaçlı mı bilmem çok güzel düğünlerle prenses gibi zamanlar geçirerek evleneceğimiz anlatıldı. İşin aslı, etrafımızda gördüğümüz düğünler de biraz öyleydi. Kız tarafını özellikle de gelini mutlu edebilmek için damat tarafının yapmadığı kalmazdı. Çekilen bu çileler sayesinde kızların aile içinde daha değerli olacağına çünkü  zor elde edilen şeylerin kıymetinin daha çok bilineceğine inanıldığından bunların yapıldığı söylenirdi. (Bu konunun tartışması belki başka bir yazının konusu olur)"
1913,"Ancak biz geçiş dönemi gelinleri okumuş, yazmış, dünyada var olan, özgürlüğünü elinde tutan kadınlardık. Ama ne oluyorsa oluyordu ve düğün merasimleri başlayınca içimizdeki eleştirdiğimiz, beğenmediğimiz gelenekler bizi ele geçirerek prenses olma çabalarına büründürüyordu. Dahası olamadıkça hırlaştık ve karşı tarafı asla dinlemedik. Hele ki günümüzde her şeyin aynı anda sosyal medya denen canavarın içine konulması ile bana yapılanlar ve yapılmayanlar olarak beynimiz ikiye bölündü."
1914,"Geçiş dönemi damatları ise dünyada eskisi gibi varolan ataerkil kodlarla büyütülmüş erkekler. Her ne kadar karşılarındaki bu yeni dönemler gelinlere aşık da olsalar onları otoriteleri altına tutamayacaklarından endişe etmektedirler. Zaten pek çoğu bu geçiş dönemi kadınlarla görüşüp beğenip bu endişelerden mütevellit çok azı evleniyorlar. Diğer çoğunluk eski standartlarda kadın arayışına devam ediyorlar. İşte geçiş dönemi kadınlarıyla evlilik kararı alan bu erkekler bir varoluşsal sancı içine düşmekteler. Erkek egemenliklerini kanıtlama, otoritelerine güç katma peşinde ama modernliklerinden de ödün vermemek adına kadının isteklerini kabul etmeme, alınacak bir kevgirde bile fikir beyan etme stratejisi ile varlıklarını kanıtlama çabasındalar. Dahası maalesef ki erkek aileleri bile bu geçiş dönemi kadınlarından çekinip oğulcuklarının ezilmemesi, egemen olabilmesi için sürekli olarak ne kadar değerli olduklarını göstermeye çalışan gülünç bir çabaya giriyorlar. Olması gerekenin aslında bir kevgirde bile ortak karar alabilmek olduğunu düşünürken burada önümüze kararların nasıl verildiği çıkıyor. Çünkü geçiş dönem damatları ataerkil sistem içerisinde aslında neyin alınıp neyin yapıldığını çok da önemsemeyen, bu zamana kadar evlerin hiçbir işine karışmamış erkeklerden. Ancak geçiş dönemi kadınları karşısında açık olamamalarından dolayı bu zaman kadar ilgilenmedikleri konularda fikir üretmek için en kısa öğrenme tekniği ile aileye, arkadaşlara sorup öğrendikleri şeyler üzerinde durmaya çalışıyorlar. Altı doldurulmamış “Ablam öyle aldı”, “Arkadaşım en iyisi orası dedi” gibi cümleler ile direnmeye çalışıyorlar."
1915,"Zaten isteklerinin yapılmadığını düşünen, “hani ben prensesdim her istediğim olacaktı” kafasındaki gelinlerin kendilerini değersiz hissettiği bu durumlara bir de kendi fikirlerine karşı etrafın müdahalesiz müdahalesini mantıklı gören erkek düşünceleri eklenince kadının içinde bulunduğu durumu bir derece daha şiddetlendiriyor. Ve maalesef maddi manevi zor olan bu evlilikler bu sarmalın içinde kaosa düşmekte. Bu kaostan çıkabilen mutsuz gelinler ve mutsuz damatları bu süreçte oluşan problemlerin izleri evliliklerinde beklemektedir."
1916,"Umarım biran önce bu geçiş dönemi biter ve kadınların bir erkekle mutlu olmak için ortak karar vermekten keyif alacakları, erkeklerin de bu kararlara kendi bilinçleri doğrultusunda fikir beyan edecekleri yeni dönem düğünleri başlar."
1917,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1918,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1919,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1920,  Konuk Yazar: Bonesiz Çekirge 
1921,İstanbulun boğucu halini çok hissettirdiği ama tam da vizeler öncesi bir dönemde eve gitmek geldi içimden. Uzun saatler sürecek otobüs yolculuğumda başörtüme özen gösterme iddiamı bir kenara bıraktım ve bone takmadan bağladım şalı kafama. Kızları boneli-bonesiz diye ayıranların olduğu şu dönemlerde bonesiz olmanın nasıl hissettireceğini de merak etmedim değil. 
1922,"Eve varıp apartmana girince asansörde alelacele başörtümü öne çekiştirdim. Zaten yoldan çıkmasından korktuğu kızını bonesiz görürse annemin evham yapacağı kesindi. Sarılmalar öpüşmeler sohbet muhabbet derken benim şal geriye kaydı tabii. Annem şakayla karışık başladı: “Ooo … hanım artık bone de takmıyoruz galiba.” Yolculuk dolayısıyla yaptığımı açıkladım hemen, neyse ki konu dağıldı. Ertesi sabah kahvaltıda uzun uzun Nisa suresinin mâlum ayetleri üzerine konuştuk. Annem aslında kendisinin de üzerinde çok durmadığı ayetlerin anlamlarına beni ikna etmeye çalışıyor, adeta ben bir şekilde yolumu bulurum ama kızım giderse bir daha Allah’a dönmez der gibi telaş yapıyordu. Birlikte cevabını aradığımız sorular benim suçlayıcı, annemin de dinin savunucusu konumunda olduğu bir tartışmaya dönüşüyordu. Sorularıma veremediği cevaplar onu daha çok sinirlendiriyor, tartışma da gitgide çirkinleşiyordu. Kavga etmemize ramak kala muhabbeti zar zor tatlıya bağladık. İkinci kez vukuatsız atlatmıştık şükür ki. "
1923,"“Neyse kalk hadi namaz kılalım.” dedi. Hazırlıksız yakalanmıştım, bu konu üzerine eve gelmeden düşünüp bir karar vermem gerekiyordu halbuki. Bense boş boş yüzüne baktım. Bir şakadan öte gitmeyeceğine inanarak “Ne o namazı da mı bıraktın yoksa?” diye sordu. Evet, bir haftadır namaz kılmıyordum. Bile isteye bırakmıştım. Vicdan azabı da çekmiyordum işin garibi. Allah’a karşı samimiyetsizliğimden kurtulduğumu düşünüyordum, kendime izin vermiştim bir süreliğine. Samimiyetimden emin olduğumda geri dönmeyi umarak bırakmıştım namazı. Anneme ise sadece “Evet bıraktım.” demekle yetindim. Dürüst olmak kısa vadede hiçbir işe yaramıyor bu arada. Şüphe içinde sorduğu sorunun cevabını bekleyen annem iki elini hızlıca yüzüne kapattı. Koltuğa çöktü. Korktuğum başıma geldi dedi. Nedenini sordu. Olabildiğince hızlı bir şekilde gerekçelerimi açıklamam gerekiyordu. Ben cümleleri sıralarken ayağa kalktı, tamam yeter anlatma dedi ve hızlıca çıktı odadan. Bir bardak su doldurup içtiğini duydum. Yalnızca ve yalnızca Allah ve benimle ilgili olan bir şeyin, annemi tıpkı filmlerdeki gibi bir bardak soğuk su içerek sakinleşmeye çalıştığı korkunç bir şey hale getiren neydi? "
1924,Sonra beklenen hamle geldi. Mutfaktan bağırdı: “Namaz kılmak yerine hayvan gibi otur o zaman o oturduğun yerde!” Namazı bırakmak hayvan olmakla eşdeğerdi demek ki. Ben hayvan kategorisine üçüncü seferde sıçrayamayan bir çekirge olarak girmiş olmalıydım. Eve geleli daha 24 saat olmamıştı ve mutlu olmaya geldiğim tatilimi kendi doğrularımla ve sözümona dürüstlüğümle mahvetmiştim. 
1925,"İçine doğduğumuz hayatın bizi kurtarmaya yetmeyeceğini sürekli söyleyen annem ise, beni içine doğurduğu hayatı sorgulamama, arayış içinde olmama dahi tahammül edememişti. Kul yine tam da Allah’ın dediği yere gelmişti: “Yapmayacağınız şeyleri niçin söylüyorsunuz?” "
1926,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1927,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1928,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1929,Konuk Yazar: Büşra
1930,"“Evlenince kızlık soyadını (gerçekten babamızdan aldığımız soyadı için başka bir tabir yok mu?) kullanmak” diye google’da aratınca karşımıza bunun hukuki süreçlerinden eşler tarafından nasıl karşılandığına dair bir çok şey çıkıyor. Bugün T.C.’de hem babanızın hem eşinizin soyadını kullanmak isterseniz hem evlilik işlemleri esnasında hem de daha sonra bir dilekçeyle bunu yapabiliyorsunuz. Ama sadece kendi soyadınızı kullanmak isterseniz aile mahkemesine dava açmanız gerekiyor, çünkü medeni kanuna göre kadın evlenince kocasının soyismini alır. Soyadımızı değiştirmek için değil, tutmak için dava açmamız gerekiyor… "
1931,"Benim iki ismim var (Fatma Betül gibi). Evlenmeden önce iki de soyismi istemediğimden emindim. Doktora yapıyorum ve iki soyisimli akademisyenlere atıfta bulunmakta zorlandığımı biliyorum. Bu yüzden o ilk heyecanla çok da düşünmeden evlenirken soyadımı değiştirmeye karar verdim. Fakat nüfus kimliğimi, pasaportumu değiştirmeye başladıkça aslında hiç iyi hissetmediğimi fark ettim. Zaten köklü değişiklik sevmem, evrak işlerinden nefret ederim. Ama hepsinin ötesinde soyadımı kendi kimliğimin bir parçası olarak gördüğümü anladım. Çok yaygın bir ismim olduğu için soyadımla hitap eden arkadaşlarıma alışmışım. Henüz yayınım ya da akademik bir tanınırlığım yok, yine de öğrencilerimin kendi soyismime hitaben yazdıkları mailleri seviyorum. Ben yaşadığım 26 yılı geride bırakıyormuşum, başka bir insan oluyormuşum duygusuna kapılmak istemiyorum. Ayrıca adaletsizliğe, eşitsizliğe boyun eğme duygusu beni mahvediyor. Bunu düzeltmek istedikçe karşılaştığım engellere sürekli şaşırıyorum. "
1932,"Aile mahkemesine dava açmadım, açsam ne kadar süreceğini, o süreçte nelerle karşılaşacağımı bilmiyorum. Ama oraya varmadan bile, bunu eşime söylediğimde yaşadığımız kavgalarla nasıl yapısal, güçlü bir geleneğe kafa tuttuğumu fark ettim. Hayatı paylaşmakta, günlük dayanışmada baya iyi olmasına, birçok konuda ilerici düşünmesine rağmen bu mevzuda bana destek vermekten kaçınıyor. Aynı soyismini kullanmazsak aile gibi olmayacağımızı, onu tam manasıyla benimsemeyeceğimi düşünüyor. Bence biraz da kendisini hayatımın merkezine koymadığımı gösterecek, ondan endişe ediyor. Kendisi hayatıma girmeden önce de vardım. Bir birey inşa ettim, ilmek ilmek dokuduğum bu bireyi tüm yanlışlarına, eksiklerine rağmen seviyorum, kendisini inşa etmeye devam etmek istiyorum. Evlendim diye her şeyi değiştirmek, yeniden başlamak istemiyorum. Dünyanın etrafında döndüğünü zanneden Türkiyeli erkekler için kabullenmesi epey zor bir durum. “Ben senin yerinde olsam hiç zorlanmadan yapardım” diyor, “yap o zaman” diyorum, gülüyor. Benim yapmamın beklendiği şeyi ona teklif etmem neden gülünç anlamıyorum. Erkeklerin eşlerinin soyismini alması için kadınların başbakan mı olması lazım? Eğer bu kadar zor ve istisnaysa, bizden niye bu kadar kolaymış gibi bekleniyor? "
1933,"Bu konuda yapılmış röportajları okumanız lazım. Erkekler eşlerinin kendi soyisimlerini almasını bir bağlılık simgesi olarak görüyor. “Hayatımızı birleştiriyoruz, aile kurumu kuruyoruz, aynı soyadını taşımak bunun nişanesi” diyorlar. Ama “siz değiştirir misiniz?” diye sorulunca, “ben soyismimi gelecek nesle taşımak istiyorum”dan “ailemi reddetmek gibi olur”a kadar bir sürü şey söylüyorlar ki insanın aksırıp tıksırıp “affedersiniz biz ne oluyoruz?” diyesi geliyor. Ben de ailemi, soyumu, adımı, her ne zıkkımsa, devam ettirmek istiyorum, ne olacak? Bunu değiştirmek istememem için bir bahanemin olması gerekmesini anlamıyorum. Otelde ayrı soyisimlerinin sorun çıkarmasını, insanların beni bekar zannetmesinin risk oluşturmasını anlamıyorum. Sevgimin bağlılığımı kanıtlamaya yetmemesini anlamıyorum. Niye medeni durumu değişince onun hiçbir belgesi değişmiyor, benim hayatım değişiyor, anlamıyorum. Soyismimi değiştirmezsem topluma ve umumi değerlere nasıl bir tehdit oluştururum anlamıyorum. "
1934,"Bir sitede soyadı meselesi “evliliğin ilk testi” olarak geçiyordu. Bazen ülkemizde kültürel ve hukuki düzen iki insanın sevgisini sınamak, daha da ötesi, hayatı o sevgiyle yaşamayı güçleştirmek üzerine kurulu diye düşünüyorum. Yine uzlaşmak zorunda olan biz oluyoruz, iki soyismini de kullanmaya karar verdim. Bu uzlaşmalar her şeyden önce hayata tutunma, dik durma, enerjiyle güne başlama yetimi elimden alıyor. Kimse kadınların nasıl böyle sistematik fakat günlük hayatın içinde sessiz sessiz güçsüzleştirildiğinin ve mutsuzlaştırıldığının farkında değil. Belki de umursamıyor. "
1935,Sevgiyle kalın.
1936,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1937,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1938,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1939,Konuk Yazar: Rosenrot
1940,"Çoğunluğu örtülü kadınlardan oluşan bir ailede doğmuş olmama rağmen, rahatlıkla söyleyebilirim ki dış görünüşümün tüm hakları kendimde saklıdır. Evet, bunu yaklaşık beş ay önce örtünmeyi seçmiş biri olarak söylüyorum. Öncesinde kendime göre bazı sınırlarım elbette vardı. Dar pantolonlar giymeme rağmen üzerine uzun hırkalar, gömlekler giyer, kısa kollu giymemeye ise özen gösterirdim. Dini vecibelerimi olabildiğince yerine getirmeye gayret gösterirdim. Benim kabul ettiğim, inandığım dinin gereği olarak saçlarımı kapatmam gerektiğinin farkındaydım. Fakat bana göre bu büyük bir sorumluluktu ve bu sorumluluk için kendimi hazır hissetmeyi bekliyordum. Ailem bu konuda bana herhangi bir ikazda bulunmamıştı. Dar pantolon giydiğimde zaman zaman babamın sert bakışlarına maruz kalıyordum, çatılan kaşların verdiği mesajı almam bekleniyordu. Ama dil ile ikrar da söz konusu değildi. Ben verilen mesajı almamayı tercih ettim çoğunlukla. Çünkü zaten tesettürlü bir kadın değildim. Pantolonumun normalden biraz daha dar olmasının bence bir farkı yoktu. Sadece kendimi biraz arada kalmış ve tamamlanmamış hissediyordum. "
1941,"Saçlarım açık, üzerimde kot pantolonla camiye girerken maruz kaldığım meraklı bakışlar, çantamdan namaz eteğimi ve başörtümü çıkardığımda yerini naif bakışlara bırakıyordu. Namaz sonunda benimle göz göze gelmeyi bekleyen teyzeler, çıkışta elimi tutup: “Maşallah sana kızım, Allah daim etsin.” şeklinde dileklerde bulunuyor ve sanırım layıkıyla örtünmem için bir miktar dua ediyorlardı. Bu kucaklayıcı davranışların yanında, çantamda taşıdığım ve camiye girerken giydiğim eteğin “hoca” olan bir kadını rahatsız edeceği hiç aklıma gelmemişti. Hocanın, camide bulunan eteklerin toplanması ve namaz kılmanın dinin gereği olduğunu bilen birinin camiye de o şekilde gelmesi gerektiğini söylemiş olması beni hayli kızdırmıştı. Yaradan beni hazırlanıp geldiğim şekilde huzuruna kabul ederken, beşer kendinde bunu söyleme hakkını nerden buluyordu hayret etmiştim doğrusu. Yine de bunların hiçbiri benim kendimi hazır hissetmem için yeterli olmamıştı."
1942,"2015 yılına gelindiğinde, dinimin gerektirdiği şekilde giyinmiyor oluşumun beni ilk kez incittiği bir hadise yaşadım. Almanya/ Düsseldorf havaalanından Fas/ Marakeş’e gitmek üzere kontrolden geçerken, üzerimi aramak isteyen bir kadın güvenlik görevlisi, elbisemin üzerindeki hırkamı çıkarmamı istedi. Elbisemin kısa kollu olduğunu ve bu şekilde giymediğim için hırkamı çıkaramayacağımı söyledim. Tebessüm ederek Müslüman olup olmadığımı sordu. Evet dediğimde, özür dileyerek arama yapması gerektiğini söyledi. Çekingen bakış ve hareketlerle üzerimi aradı. Sorun olmadığını, bunu yapması gerektiğini bildiğimi söyledim ve zarif davranışı için teşekkür ettim. Aramızda geçen bu diyalog beni çok mutlu etmişti. Arkadaşımla birlikte Fas’a indiğimizde her şey yolundaydı. Birçok yeri gezdik ve namazımızı eda etmek için, kentin önemli sembollerinden biri olan Kutubiye Camii’sine doğru yol aldık. Vardığımızda çok mutlu olmuştum. Hemen çantamdan çıkardığım başörtümü örttüm ve arkadaşımla birlikte içeriye girdik. Elim gayri ihtiyari telefonuma gitti, bu tarihi mekânı fotoğraflayarak, burada hissettiğim mutluluğu bir karenin içinde ölene kadar saklamak istedim. Fakat işler pek de düşündüğüm gibi gitmedi. Telefonumu çıkardığımı gören, sakallı ve cübbeli bir adam hızla yanımıza geldi ve Müslüman olmayanların fotoğraf çekmesinin yasak olduğunu söyledi. İçeri girmeden evvel başımın açık olduğunu ve sonradan örttüğümü görmüş olacak ki Müslüman olduğumu söylememe rağmen inanmadı ve fotoğrafa müsaade etmedi. İncinmiştim. Anlık da olsa bildiğim tüm duaları okuyup, bak ben Müslümanım inan bana diyerek adama seslenmek geçti içimden. Ama yapmadım. İnandığım Allah beni biliyordu ve bunu başka kimseye kanıtlamak zorunda değildim. Camideki Faslı kadınların tuhaf bakışları altında, yanlarında namaza durdum. Namazdan sonra camiinin arka bahçesini görmek için ilerledik ve telefonu arkadaşıma verdim. Onlar görmeden beni çekmesini rica ettim. Şimdi o günden kalan, her an biri gelir korkusuyla çekilmiş bulanık bir fotoğraf var elimde ve yüzümde incitilmiş bir gülümseme…"
1943,"Marakeş’in kızıl renkli sokakları bu anıyla kazınmıştı beynime. Çelişkiye düşmüştüm. Hem beni yaradan bilse yeter diyordum hem de Müslüman olduğumun anlaşılmaması ve o an hissettiğim çaresizlik dış görünüşümü sorgulamama sebep oluyordu. Ama bu konuyla ilgili herhangi bir adım da atmıyordum. Lisans eğitimimin son yılıydı. Saçlarım açık gitmeye alıştığım okula örtülü gitmeye cesaretim yoktu. Ayrımcılığa maruz kalmak ve “öteki” olmak istemiyordum. Hocalarımın ve arkadaşlarımdan bazılarının bana bakışının değişebilecek olması ihtimali beni korkutuyordu. Ayrıca örtünürsem iş olanaklarım da kısıtlanabilirdi. Bu korkuyla yüksek lisansa da başlamış bulundum. Nerden baksanız üç yüz kişinin başvurduğu elemelerden geçen ve kabul alan on beş kişiydik. Sınıfta tesettürlü kimsenin olmayışı beni tedirgin etmişti. Öyle denk geldiğine inanmam gerekiyordu. Başka yüksek lisans gruplarında örtülü kadınlar görünce mutlu olmaya başlamıştım. Gözlem yapıyor, etrafın onlara nasıl baktığını anlamaya çalışıyordum. Gözlemlerim sadece okulda değil, gittiğim her mekânda devam etti. Bazı insanlar tarafından, örtülü olanların alt sınıfmış, cahilmiş muamelesi gördüğünü hissettim. Tüm bunlar olurken, ben yüksek lisansın ders dönemini de bitirmiştim. Tez danışmanım belliydi. Araya yaz tatili girdi. Kendimce araştırmalar yaptım, bol bol kendimi dinledim, anladım. Sonunda örtünmeye karar verdim. Çünkü kendimi böyle çok daha rahat ve huzurlu hissedeceğimi düşündüm. Gidip kendime bir şal ve etek aldım. Ve ta taam artık tesettürlü bir kadınım. Ailemin karşısına çıktım akşam başımı örtüp. Ben artık örtündüm dedim. Babam hayli sevindi, tebrik etti. Annem de çok sevinmiş olacak ki gözleri dolu dolu oldu."
1944,"Örtündükten sonra anladım ki hazır hissetmek diye bir şey yokmuş. İnsan her daim nefsiyle baş başaymış ve ölene dek aralarındaki mücadele devam edecekmiş. Bunu anlamıştım anlamasına da vermem gereken son bir ders için okula gidip gelmem gerekiyordu. Ayrıca tez danışmanım beni ilk kez böyle görecekti. Yeni görüntümden utanmıyordum elbette. Ama biliyordum ki bende fikri anlamda hiçbir farklılığa sebep olmayan bu yeni görüntüm, karşımdaki insanlar için artık farklı bir kimliğe bürünmüş olmam demekti. "
1945,"Tez hocamla bir görüşme ayarladıktan sonra kendisine mesaj yazdım. Çok sevdiğim ve saygı duyduğum bir kadındı. Kendisinin de beni sevdiğini biliyor ve hissediyordum. Bunun değişmesinden korktum. Aldığım kara3rdan, yeni görüntümden bahsettim ve bir miktar çekindiğimi söyledim tebessümle. Kendi irademle aldığım ve beni mutlu eden bir kararın kendisini ancak memnun edeceğini söyledi. O an derin bir nefes aldım. Nasıl bir cevap bekliyordum bilmiyorum. Ama rahatlatmıştı beni bu sıcak geri dönüş. Görüşmek için okula gittiğimde sarıldı bana. Korkum tamamen geçmişti. Sırada almam gereken son ders vardı. Sınıfa tereddütle girdim açıkçası. Benden başka bir tesettürlü daha vardı. Uzun bir süre hocanın bana ve diğerlerine farklı davranıp davranmadığını izledim. Her bakışı üzerime almaya, bundan anlam çıkarmaya hazırdım ve tetikteydim. Ama durum daha farklı seyretti. Diğerleri ve ben değil, biz vardık sınıfta. Eşit öğrenciler olarak oturuyorduk sıralarda. En azından ben öyle hissediyordum."
1946,"Şuan bu yazıyı 25 yaşını geçmiş ve örtüneli beş ay olmuş genç bir kadın olarak yazıyorum. Çok şükür özgür irademle aldığım bu karardan hiç pişman olmadım. Şunu ifade etmeliyim ki vakti zamanında giydiğim pantolondan, açık saçlarımdan da hicap duymuyorum. Saçlarını açık gördüğüm kadınlara vah zavallı kardeşim, Allah sana da nasip etsin doğru yolu bulmayı demediğim gibi, örtülü kadınları gördüğümde de gururlanıp “bizdensin, aynı saftayız” demiyorum. Çünkü saygı duymak ve sevmek için aynı olmamıza gerek olmadığını biliyor, en yakın arkadaşlarımdan birinin “örtülü”, diğerinin “açık” oluşuyla gurur duyuyorum. Bu süreçte beni gören insanlardan bir kısmının, neden kapandın, açıkken çok güzeldin yahut işte şimdi oldun gibi sözlerine aldırış etmiyorum. Saçlarım açıkken, şık giyimli şekilde girdiğim dükkânda gördüğüm alakayı şimdi bazılarında görmüyor oluşuma ve örtümden dolayı alınmadığım iş yerlerine de kızmıyorum. Gabriel Garcia Marquez’in şu sözleriyle yaşıyorum hayatı: “Ben sizden de değilim, diğerlerinden de. Ben, ölüme dair yemin etmeyenlerden, tehdit savurmayanlardan, dinini ve ırkını aklının yerine koymayanlardanım. Ben, hâlâ şiir okuyanlardanım.”"
1947,Aynı gökyüzünü paylaştığım tüm kadınlara sevgimle…                                                                                                      
1948,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1949,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1950,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1951,Konuk Yazar: Umran Şen
1952,"Ormanda işler şehir hayatındaki gibi çok fazla ihtiyaçla dönmüyor. İnsanın, yabani hayatı terk edip bir medeniyet inşa ettiğinden beri saygınlık, statü ve çok fazla eşyaya ihtiyacı var. Bir fil ertesi gün işten atılmış bir fil olamaz. Bir fil takım arkadaşlarını kaybettiğinde başını dinlemez ve bir fil deterjan gözüne yumuşatıcı koyamaz. Bir filin kilosuyla alay edilemez, hoş bir fille alay da edilemez. Bir fil konuşmadan da bir fildir"
1953,"Bir fil göç etmeyi düşündüğünde göç eder. Yanına en sevdiği peluş ayısını, nevresim takımını, hava eserse diye hırkasını ve havlusunu almaz. Bir fil öylece gider ve bir fil bu haliyle ilk insana benzer. İlk insandan uzaklaştıkça güçlenip korkularımızdan uzaklaşmamız gerekirken insan, tarihinin en korkak ve aciz formunu yaşıyor çünkü çok fazla ihtiyacı var ve çoğunu da kendi belirlemiyor."
1954,Modern insanın elinden alınmış bu ‘öylece gitmek’ lüksünü dünyanın hiçbir nevresim takımına değişmemeliydik…
1955,"Hayao Miyazaki gibi ben de modern hayatın çökmesini ve her yeri yabani otların kaplamasını sabırsızlıkla bekliyorum. İnsanın ruhun bataklığı olan konfordan uyanışı bir afetle, dışarıdan bir elle değil ihtiyari olmalı. Bir çok dinde de insanın kemaliyetinde konfor bir tehdit olarak görülür ve konfor insanı terk etmeden insanın konforu terk edebilecek kudrete erişmesi için çalışılır."
1956,"İnsanın sadece eşyada değil söylemde ve duygularda da hafiflemesi ve yine ilk insana öykünmesi gerek. Sosyal medyada yeni annelerin-yeni eşlerin olağanüstü eşsiz duygularına rastlamışsınızdır. Artık yeni bir türe şahit olduk ve gördük ki medeni insanın her şeyi fazla. Aslında gürültülü ve aşırı olan irite eder çünkü ‘aşırı’ da ekstra efor, bir rol kesme ve samimiyetsizlik görülür. Yüzyıllardır doğum gerçekleşiyor ama doğumun bu kadar destansı anlatılması yüzyıllardır görülen bişey değil. Dünyadaki ‘fazlalık’ rezervinin %80’i de kadınlarda bulunuyor… Neden duygularımız dublex teraslı ve manzaralı olsun! ‘En çok’lar yaşanmıyorsa da ‘en çok’ gibi gösteriliyor çünkü duygusal olarak da çok fazla şeye ihtiyacınız var. Anne sevgisi, çocuk sevgisi, eş sevgisi, hayvan sevgisi, kahve aşkı, çikolata aşkı vs… Yine bunları da ‘sevgi’ çerçevesinde sadeleştirmeye alıp yalın olana yaklaşmalıyız. Ne fazla kin ne fazla sevgi… "
1957,"Bize ihtiyaçlarımızı duyuran bildiren ve bunlar olmadan yaşayamayacağımıza inandıran bu ideoloji gözlüğümüz bir savaşla felaketle çıkartılmadan, bu gözlüğü -sancılı da olsa- kendimiz çıkarıp kenara atabilmeliyiz. "
1958,"İnsanın çok şeye ihtiyacı yok ama en fazla ihtiyacı olan şey; doğru yerde terk etmeyi bilmek, terk edecek kudreti elinde bulundurmak ve ihtirasla bağlanmamak… "
1959,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1960,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1961,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1962,Cinsel Şiddetle Mücadele Derneği’nin Şule Çet’in ilk duruşmasına dair açıklamasını Reçel Blog okurlarıyla da paylaşmak istedik: http://cinselsiddetlemucadele.org/2019/02/08/size-sule-cet-adina-savunma-yapmayacagiz/
1963,"Dün; hayatını yitiren Şule Çet’in ilk duruşmasını tüm Türkiye’yle birlikte takip ettik. Tüm Türkiye’yle birlikte “Şule Çet için Adalet” istedik. Duruşma salonunda öldürülen genç bir kadının özel hayatını sorgulayan yaklaşımdan tüm ülkeyle birlikte utandık, utanıyoruz…"
1964,"Öncelikle mahkemelerin bakanlık dışındaki tüm müdahillik taleplerini incelemeden ve otomatikman reddetmesini kınıyoruz! Milyonlarca kadını temsil eden kadın örgütlerine “Siz bu suçtan zarar görmediniz, size ne?” mesajı veriliyor. Kamuoyu yoklamalarına bir daha bakın diyoruz. Kadınlar mahkemelere mi yoksa kadın örgütlerine mi daha çok güveniyor? Kadınlar ve hak-savunucuları bu suçtan birincil zarar görenlerdir. Dünyanın her yerinde adaleti temsil eden mahkemelerde faillerin uyguladıkları şiddet kadar, toplumda yarattıkları korku ve hedef aldıkları kitlede oluşturdukları hasarlara da ceza verilir. Öldürülen kadınların ardından “olayın kapatılmasına” da, hayatta kalan kadınların “erkek adalet” karşısında yalnızlaştırılmasına da izin vermeyeceğiz!"
1965,"Türkiye mahkemelerinde öldürülen kadınlardan hesap sorulmasına, failleri aklamak için kişisel hayatlarının didik didik edilmesine, onlara rıza atanmasına defalarca kez şahit olduk. Bu kadar saldırgan bir yaklaşıma az rastladık."
1966,"Şule’nin gülümseyen fotoğraflarını “tecavüze verilen onay” şeklinde yorumlayan ve mahkemeye bunu telkin eden sanık avukatlarına tacize-tecavüze maruz bırakılan ve gülümsemesi çalınmayan tüm kadınlar adına biz cevap veriyoruz! Giysimiz, gülüşümüz, davranışımız, mesleğimiz, hangi saatte nerede olduğumuz cinsel saldırıya ONAY DEĞİLDİR!"
1967,"Öldürülen kadınların arkasından konuşmak kolay, nasıl olsa kendilerini savunamazlar diye düşünmeyin. Şule Çet’in ispatlanması, savunulması gereken herhangi bir şeyi yok! Tekrar ediyoruz: Cinsel şiddetin, cinayetin tek sorumlusu ve suçlusu faildir. Şule’yi değil; onu katledenleri, tecavüze ve cinayete kılıf uydurmaya çalışanları cezalandırın. Şule’nin cinsel hayatını, evine kimi aldığını değil; nasıl öldürüldüğünü sorgulayın."
1968,"Kadınlar, dün Şule’nin yerine cevap verdi: Bekaret sorana, evine kimin girdiğini sorana, “o saatte orada ne işi varmış” diyene, bunları #SORAMAZSIN dedi! Türkiye’de kadınları koruyan yasalar olsaydı, yasal olarak da soramazdınız.*"
1969,"Erkek adalet yerine gerçek adalet gelene kadar, davanın takipçisi olacağız…"
1970,"*1974’ten beri kadın haklarının daha çok korunduğu ülkelerde, cinsel saldırı mağdurlarına mahkemedeki çapraz sorgu sırasında özel hayatlarıyla, cinsellikleriyle, cinsel tarihleriyle ilgili soru sorulmasını yasaklayan Rape Shield Law yasası bulunur. "
1971,Öne Çıkarılan Görsel: Aslı Alpar
1972,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1973,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1974,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
1975,Konuk Yazar: Müzeyyen S.
1976,"Bağlar Kadın Semt pazarı, Diyarbakır’ın Bağlar ilçesinde 2013 yılından beri kurulan bir pazar… “İhtiyaç sahibi” kadınların istihdamını sağlamak için belediye tarafından proje olarak başlatılmış. Pazarda sadece kadınlar tezgah kurabiliyor. Alıştığımız üzere el emeği göz nuru ürünler satmıyorlar, çoğunlukla halden sebze meyve alıp satıyorlar. "
1977,"Kimi sebze, kimi meyve kimi kuruyemiş kimi balık kimi kıyafet satıyor. Mesaileri günün erken saatlerinde, sabah saat beşte başlıyor. Halden mal alıyorlar, nakliyeci bulup mallarını pazara taşıyorlar, gün boyu çalışıp akşam saat yedide evlerine dönüyorlar. Sadece Pazar günleri dinlenebiliyorlar. Yılın on iki ayı aynı şekilde geçiyor. Pazarcı kadınların ekserisi evin geçimini tek başlarına sağlıyor. Bekar ve ailesine bakması gereken, dul, eşi cezaevinde olan, eşi hasta olan, eşi çalışmayı sevmeyen, şiddet görmüş boşanmış, kimseye muhtaç olmadan yaşamak isteyen kadınlar burada çalışanlar…"
1978,"150 kadar kadın bu pazarda çalışarak evlerini geçindirmeye çalışıyorlar. Bununla birlikte başladıklarından beri sürekli çeşitli problemlerle baş etmek durumunda kalmışlar. Evde eş, halde toptancı, bazen pazarda müşteri… Kendi işini yapmak, para kazanmak, eve ekmek götürmek haliyle toplum ve aileleri nezdinde güçlendirmiş kadınları."
1979,"25 Kasım’da bir haber sitesine röportaj veren Fatma Topval, eşi tarafından yıllarca şiddete maruz kaldığını ve şimdi ise bu pazarda para kazanabildiğinden üç kızını büyütebildiğini ve okutabildiğini anlattıktan sonra “Dimdik ayaktayım, hayat güzel, mücadele devam ediyor” diyor ve pazarcılığına dair aldığı tepkilerin de şiddet barındırdığını söylüyor."
1980,"Eşi “çalışmayı sevmeyen” bir kadın ise gülerek şöyle bir anekdot anlatıyor: Nakliyeyi eşim yapıyordu, ben de ona para veriyordum karşılığında. Baktım ki o parayı götürüp kahvede yiyor akşama kadar, eve bir ekmek bile almıyor, dedim ben artık başka nakliyeci tutuyorum. O 15 lirayı da sana vermiyorum."
1981,
1982,Başka biri ise şöyle ifade ediyor eşiyle yaşadıklarını: 
1983,"İlk pazarcılık yaptığımda her akşam parayı sayıp eşimin eline veriyordum, baktım zarar ediyorum, borçlarım birikiyor, dedim artık sen benim işimden elini çek."
1984,Başka bir kadın ise müşteriden gördüğü tavrı şöyle anlatıyor: 
1985,"Pazar önlüğü benim üstümde, tezgaha gelen müşteri yardım için gelen eşime fiyat soruyor, benimle muhatap olmuyor. Dedim ki bana soracaksın önlük bendeyse tezgahın sahibi benim. "
1986,
1987,"Müşterilerin tavrı hep  olumsuz değil tabi ki. Müşterilerle ilgili anlattıkları anekdotlar kadın pazarının sadece pazarcı kadınları güçlendirmediğini, kadın müşteriler için de rahat hissettikleri bir alan açtığını fark ettiriyor. Bazı müşterilerin bu pazarda daha rahat gezebildiğini, mesela sadece bu pazarda sigara yakabildiğini söylediklerini aktarıyorlar."
1988,"Erkek şiddetiyle öyle veya böyle bir şekilde karşılaşılan bir yerde kadınların yaşadıklarının farkında olmaları, emeklerinin eşleri ve toplum tarafından değersizleştirmesine izin vermemeleri elbette pazar deneyiminden kaynaklanıyor. Emeğinin karşılığını görmek, para kazanmak, bir pazarcı kadının deyişiyle “kendi işinin patronu olmak,” birbirlerinin hikayelerini paylaşmak ve dayanışmak, bütün bunlar “Pazar yeri nasıl bir mücadele alanına döner?” sorusunun cevabı için bize işaretler sunuyor. Halden alışveriş yaparken satıcının “Gidin evinize çocuklarınıza bakın” dediğinde; halden aldığın malın erkek pazarcıya daha ucuza verildiğini öğrendiğinde; müşteriler “Kocan utanmıyor mu burada çalışmana izin veriyor” gibi laflar ettiğinde; belediye yetkilisi “Sayemde ekmek yiyorsunuz” dediğinde; kilolarca kasaları indirip kaldırmayı, taşımayı, yılın oniki ayını sokakta geçirmeyi “kadın işi” yapmaya tercih ettiğinde… kadınlar böyle şiddet pratikleriyle karşılaştıklarında ve zorlukların üstesinden geldiklerinde hem güçleniyorlar hem de mücadele pratikleri, eşitlik arayışları toplum sathına daha etkili şekilde nüfuz ediyor."
1989,"Hayatın ve erkek egemen dünyanın meşakkatleriyle bunca karşılaşmalara ek olarak şu günlerde başka bir sorunla karşı karşıya bırakılmış durumdalar. Kadınların haftanın altı günü pazar kurdukları yerlerin 4-5 tanesinin tam orta yerine bir erkek pazarı kuruldu. Erkek pazarcıların doğrudan üreticiden alma gücü, haldeki satıcıdan daha ucuza alma imkânı göz önünde bulundurulduğunda bu durumun kadın pazarını olumsuz anlamda etkileyeceği/etkilediği açık."
1990,"Yıllardır dezavantajlı bırakılmış olmaları nedeniyle boğuştukları sorunlar üzerine bir de erkeklerin işlettiği bir pazarla mücadele etmek durumunda kalıyorlar. Kurulan “erkek pazarı” kendisini basit ve kaba tepkilerle gösteren erkekliğin, kurumlar aracılığıyla bir yıldırma politikasına dönüşebildiğini gösteriyor. Yani özetle kadınlara şu mesaj verilmiş oluyor: "
1991,"Eğer pazar yeri bir rızık kazanma yeriyse, sen de bir kadın olarak velev ki beş yıldır orada emek veriyor olsan bile, rızkı kazanma hakkı önce erkeklere düştüğünden, kadınların erkeklerin tekelinde olan rızık kazanma hakkına engel olmalarından biz yetkililer olarak rahatsızız. Evlerinize dönüp makbul kadınlar olmanızı tercih ederiz."
1992,"Kadınların çevrelerinden, haldeki satıcılardan, kimi müşterilerden aldıkları tepkileri dinlediğimde; kadınların çocuk bakıcılığı, temizliğe gitmeleri, tarlada ya da bahçede ırgatlık yapmaları gibi işlerde çalışmalarının sorun olarak değerlendirilmediğini ancak pazarcılık gibi “kendi işinin patronu” bir alanda aktif olmalarına her kademede ciddi tepkiler sergilendiğini fark ediyorum… Bu ikircikli hâl “para kazanan kadın” figüründen daha çok “özgür kadın” figüründen duyulan rahatsızlığın kanıtı gibi…"
1993,"Özetle Bağlar Kadın Semt pazarı pratiği, kadınları erkeklikten özgürleştiren bir gayret ve faaliyet alanı olarak kıymetli ve desteklenmesi gereken bir girişim olarak görülmeli. Bu pazar, erkeklerin özgürleşen kadınlardan ne kadar korktuğunu bize açık şekilde anlatıyor."
1994,Ne rızkından ne de özgürlüğünden vazgeçmeyen pazarcı kadınlar mücadele etmekten vazgeçmiyorlar ve yaptıkları paylaşımlarla mücadelelerini görünür kılmak istiyorlar.
1995,Videoların tamamı için: https://www.youtube.com/channel/UC_9Wjv0KWu57NqBYaQOAkjw 
1996,Kaynak: https://www.emekveadalet.org/notlar/baglar-kadin-semt-pazari-bize-ne-anlatiyor/
1997,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
1998,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
1999,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2000,Konuk Yazar: L
2001,Bakire bir kadın değilim. Bunu demek aslında tam 3 yılımı aldı. İlk bakireliğimi kaybettiğimden bu yana kendimi hep yarım ve günahkar olarak nitelendiriyordum. Hiçbir erkeğin benimle bunun yüzünden evlenmeyeceğini ve tüm hayallerimi kaybettiğimi düşünüyordum. İlk cinsel deneyimim çok iyi olmadı. Sevdiğim bir adamdı ama arkası kesilmeyen kavgalar ve şiddet beni günden güne yiyordu. Yine de ayrılamıyordum çünkü ilk onunla olmuştu ve evlenmek zorundaydım onunla. Babam duyarsa ne olurdu?
2002,"Ama öyle olmadı. Biz ayrıldık, ailem duydu ve babam ‘Bir erkek için hayatını karartmana izin veremem.’ dedi. Babamın bu yaptığı her ne kadar güzel gözükse de bana hep kirli ve yarım olarak baktı. Yaptığım kocaman bir yanlıştı ve ben ona yürek acısı yaşatmıştım. Onun tabiriyle, aramıza kocaman bir uçurum koymuştum ve o atlayamıyordu. "
2003,"Başta babam beni suçladı diye ben de kendimi suçluyordum. Sonra bir gün bir şeyi fark ettim. Ben lisedeyken bir “erkek” arkadaşımın başarısından bahsettiğim için annem uyarmıştı: “Bak baban yanlış anlıyor. Yanında böyle laflar etme. Ben biliyorum sen iyi niyetlisin ama baban hoşlanmıyor.” demişti. Şimdi lisede bir erkek kardeşim var ve kaç tane sevdiği kız oldu. Hepsini de evde alenen anlattı. Hatta babam sürekli ona evlilik konusunda gaz bile veriyordu. Gözümün içine bakarak bunu yapıyordu. O zaman erkek kardeşim de biriyle cinsellik, birliktelik yaşasa “Aferin oğluma!” diyecek diye düşünmeye başladım. Peki erkek kardeşimin birlikte olduğu kız? O da mı benim gibi kirlenmiş olacak? Yahu bu günah, bu kirlenmişlik bir kadınlara kızlara mı var? Bunu düşündükçe kafayı yiyordum. Sonra dini sorgulamaya başladım. Diyeceksiniz ki ne alaka? Ailem muhafazar bir aile ve ben onların yanlışlarını artık suratlarına vurmak istiyordum. Bu arada ben de kapalı bir kadındım o dönem. Sonra dini araştırdıkça onların yanlışlarını suratlarına vurmak yerine ben kendi yanlışlarımı görmeye başladım. Dine inancım gitgide azalmaya başladı. Belki toplumsal belki de araştırdıklarım beni dinden iyice soğuttu. Bakıldığında inanç boyutuyla gerçekten yaşayan insanlara saygım sonsuz olsa da içimde dine olan sevgiyi bulamamaya başladım. Ani bir kararla kapandığım gibi bir anda da açıldım. En azından insanlar öyle sandı. Geçirdiğim süreci ve “pişman olursam”lı 3 senemi kimse görmedi. Görmelerine de gerek yok aslında. Ama ben kendi yolumu sonunda bulmuştum bu açıdan. "
2004,"Babama açıldığımı söylediğimde sevindi. Muhafazakar olarak adlandırsa da kendini, kapanmak ona biraz saçma geliyordu. Ama en son lafı “Usturuplu giyin, kıçını da açma.” demek olmuştu. Düşündüğü tek şey kıçımdı. Bu kıçı sağlama alırsam sanki her şey aşılacaktı. Yahu bu kafamın içinde ne olduğunu, nasıl hissettiğimi ya da neden bunu yaptığımı sorgulamadı. Oysaki ben sadece ikiyüzlü görünmek istemiyordum ya da bu din sanki benim kafamdaki başörtüsünden dolayı sadece benimle yürüyormuş gibi davranılmasından bıkmıştım. Her ne kadar dine karşı soğumuş olsam da “Yahu bu Allah’ın diniyse bekçiliği size mi kalmış?!” diye haykırmak istiyordum. Ve en sonunda hepsini kökünden kazımıştım. "
2005,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2006,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2007,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2008,Konuk Yazar: Mavi
2009,"Bakıyorum da bu konuda herkes yine bir şeyler söylüyor. Yakın zamanlarda başını “açmış” genç bir kadın olarak, benim de söylemek istediğim, daha önce söylenmemiş bazı şeyler var."
2010,"Yaklaşık dokuz ay önce, başörtüsü takma deneyimimin o dönemki izdüşümlerini “Madem Normalleştik, Ben Bunları Niye Yaşıyorum?” isimli yazımda paylaşmıştım. Bu yazıda, hayattaki seçimlerimizin biz kadınlara hala büyük bedeller ödettiğini, başörtüsü takma veya çıkarma kararlarımızı hala hiç de “normal” şeyler olarak yaşayamadığımızı yazmıştım. Bugünkü tartışmalar bu tespitin doğruluğunu gösteriyor."
2011,"Öncelikle, şunu bir olgu olarak artık kabul etmeliyiz ki, kadınların başını örtmesi de açması da onlara bir takım sosyal ve psikolojik bedeller ödetiyor. Kadınlar olarak elbette bunların farkındayız. Bu tür bir eylemin risklerini okuyor ve kendimiz için en optimal stratejiyi uygulamaya çalışıyoruz. Bazen riskler o kadar yüksek olabiliyor ki, (fiziksel şiddet, psikolojik şiddet, eve kapatma) başörtüsünü açmak ancak ciddi bir cesaretin sonucu olarak gerçekleşebiliyor. Kadınların bu süreçte kendi içinde yaşadıkları fırtınaları, suçluluk duygusunu saymıyorum bile… Yani, özellikle çocukluğundan itibaren din, gelenek veya adetler sebep gösterilerek baskılanmış kadınlar için başörtüsü çıkarmanın neden özgürlük anlamına geldiğini anlayabiliyorum. Onlar kendilerini baskılayan toplumsallıkla mücadele ediyorlar ve diledikleri hayatı kazanmaya çalışıyorlar. Kadınların bir kısmı, başını açmayı kendileri için özgürlük olarak görüyor, bu şekilde deneyimliyorlarsa kimsenin had bildirir pozisyonda “bu özgürlük değildir” demeye hakkı yok. Aynı şekilde, başını örtmeyi seçen kadınlara kimsenin “kurban” gibi davranmaya da hakkı yok. Başörtüsü takmak da çıkarmak da özgürleşme olarak tecrübe edilebilir. Size, kadınların başörtüsü ile ilgili deneyimleri hakkında doğruluk payını kanıtlayamayacağınız genellemeler yapmamayı öneriyorum. Yaşadığımız şeyin ne olduğunu ve ne anlamlara geldiğini sizden öğrenmeye ihtiyacımız yok. Kadınlar başörtü ile ilgili birbirinden farklı tecrübeler yaşıyorlar çünkü “başörtülüler” diye homojen bir grup yok… "
2012,"Benim bu yazıyı yazma sebebim tam olarak bu. Anladığım kadarıyla, son günlerde gündem olan kadınların bir kısmının başörtüsü takmayı bırakması, eş zamanlı olarak inançsızlaşmanın ve/veya sekülerleşmenin bir sonucu olarak gerçekleşmiş. Benim tecrübem böyle olmadı. Artık başörtüsü takmıyor oluşum benim için (dinden) özgürleşme ifade etmiyor. Başörtüsü takan/çıkaran her kadın inanç dünyasında veya yaşam tarzında devrimsel bir değişim yaşamıyor. Örtü takmayı bırakmak benim için dinimi daha bireysel yaşamayı seçmek anlamına geldi. Başı örtülü bir kadın olarak bu kadar görünür olmaktan, üzerimden analizler yapılmasından, hedef gösterilmekten, siyaseten kullanılmaktan, tesettüre dair had bildirmelerden yılmıştım. Başörtüsünün ağır mı ağır toplumsal, siyasi yüküne itirazım var. İnancımı, bir kıyafet üzerinden sürekli toplumsal gerilimler yaşama kısırlığına kurban etmek istemiyorum. Çünkü bu gerilimleri bizzat yaşadım ve üzerimdeki yıkıcı etkilerini gördüm. "
2013,"Örtü takmak kimseyi otomatik olarak daha dindar yapmayacağı gibi takmamak da inançsız yapmaz. Zaten tesettür de başörtüsünden ibaret değildir ve böyleymiş gibi davranılmasına razı değilim. Daha kapsamlı bir şeydir hicap. Başörtüsü takmıyorum diye bazı hassasiyetlerimden vazgeçmiş değilim. Niye vazgeçeyim ki? Bu söylediklerime, “din budur, kuralları vardır, başörtüsü vardır, uymuyorsan güle güle” diye itiraz eden din muhafızlarını duyar gibiyim. Kusura bakmayın ama mekânın sahibi siz değilsiniz. Din Allah’ındır. Hepimiz hesabımızı ona vereceğiz."
2014,"Kıyafetin insanın inancına, ahlakına, önceliklerine ve kişiliğine kefil olamayacağında takriben ne zaman anlaşırız? Sonuçta kıyafet bir imajdır. Hala imaj üzerinden dindarlık/dinsizlik/çok dindarlık/az dindarlık okumaya devam mı edelim? Bu sığlığı sizin ruhunuz kaldırıyor mu? "
2015,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2016,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2017,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2018,Yazar: Reçel
2019,"Kadınlar ufak yaşlardan itibaren ailelerinden gördükleri baskıyı ve hayat tarzlarını değiştirmek için yürüdükleri uzun yolu sosyal medyada paylaştılar. Gelen tepkiler, tehditler, komplo teorileri kadınların kendine özgü hikayelerinin ne kadar hızlı bir şekilde bir araçsallaşma, sembolleşme ve hesaplaşma konusu olabildiğini gösterdi —Şaşırdık mı? Hayır tabii ki—. Ancak sosyal medyada bu paylaşımları oldukça heyecanla karşılayan, sevinen, alkışlayan, böyle şeyler yaşandığını hiç duymadığını söyleyen ve hayretler içinde kalan; kadınları bu zorlu savaşı verebildikleri için tebrik eden bir kitle de var. “Yahu biz ne rahat bir gençlik geçirdik, bu kadınlar neler yaşamış böyle!” diyenler var. Ve bu kitlenin bu naif heyecanlı hâli, bazılarımızın boğazında ufak bir yumru oluşturuyor. Zira, belki de kendi tercihi ya da aile baskısı olması fark etmeksizin, bu kadınlar başlarını örttükleri anda etraflarını saran o tarif edilmesi zor duvarı ören sadece aileleri değildir? "
2020,"Madem pandoranın kutusu açıldı, o hâlde bu akşam arkadaşlarla muhabbet ederken birden hepimizi buz kestiren, meselenin bir başka yönünü gözler önüne seren örnekleri sizinle de paylaşalım. "
2021,"Üniversitede başörtülü derse girebildiğim ilk gün, sınıftaki tek başörtülü bendim. Çocuğun biri benim derse girmemi protesto için kalktı ve soyundu. Evet, “Benim bilim yaptığım yere bu kadın böyle giremez.” diyerek basbayağı soyundu! Sonra da hocadan güvenliği çağırmasını istedi. Hoca (kadındı kendisi de), “Yukarıdan emir geldi, ben bir şey yapamam.” dedi. Bütün bunlar olup tüm sınıfın gözü üzerimde ne yapacağımı beklerken ben ağlamadım, sinirlenmedim. Hatta durumun absürtlüğü yüzünden gülümser bir ifadem olduğunu hatırlıyorum. Ama bu anı ne zaman düşünsem soyunan kişiden çok, koca sınıfın hiçbir şey yapmadan seyretmesini, ne kadar yalnız hissettiğimi ve hocanın güvenlik çağırıp beni kovduramadığına üzülmesini hatırlarım. Bir de gülümseyip geçtiğimi sandığım olayın aslında geçmediğini ve sonunda derse gitmeyi bırakıp dersten kaldığımı. 2008 yılından bahsediyoruz burada, 28 Şubat falan değil yani."
2022,"Lise 1’de zor zamanlar yaşadım ben. Sınıfa getirilen bir dersane kataloğundaki fotoğrafımdan başörtülü olduğum ortaya çıkmıştı.  Sınıfı bir dedikodu sardı, hatta birkaç gün boyunca sınıf kapısından bakmaya gelenler oldu “Kimmiş o başörtülü kız?”, sirkte izlenen biri gibiydim. Bir başkası da parmağıyla gösterirdi: O… Öğretmen masasına yakın bır sırada oturuyordum, bir öğretmen kataloga bakıp “Şu kim?” deyip beni sordu, bari göz göze gelmeyelim diye sıranın altından bir şey alıyormuş numarası yapıp, saklanmıştım.  O okulda önceden tanıdığım bir arkadaşım daha vardı, o da okula başörtülü gitmiyordu. Bir gün rastlayınca yanına gittim “Ben de bu okulu kazandım.” dedim, beni görmekten rahatsız oldu sanki, başörtülü olduğunu açığa çıkaracağımı sandı.  Parmakla gösterilmek kötü bir şey ama yalnız olmak daha kötü… Ki 20 kişilik bir sınıfta iyi sayılacak bir anadolu lisesinin öğrencisiyken, küçük bir örneklemdesin, benzerin biri pek olmuyor, hele ki bu lise biraz da iyi bir muhitteyse oraya gelenlerin profili daha belirli, sen epey yalnızsın. Bunları yazıya dökmeye niyetlenince fark ettim, aslında ben #10yearschallenge’lar ve alkışlar başladığından beri lisedeki insanları hatırlıyormuşum. İşte zaman geçse de, “Çoook öncedendi” desen de, bir şekilde o zamanlara dair anılar hâlâ kolayca çağrışabiliyor. Sonraları zorlu geçmedi pek, ya da belki ben içime kapanmıştım. Ama lisans birinci sınıftayken, hani herkesin birbirini yeni yeni tanıyıp sosyal ağlara eklediği zamanlar, sınıfın sosyal kelebeği bir çocuk, ben kendimin — başörtülü— bir fotoğrafını profil yaptıktan sonra beni facebook’undan silmişti. Gülüp geçiyorsun tabi bunlara da, aslında ne tepki vereceğini bulmak zor. “Haklı tabi, başörtülü biriyle bir de arkadaş mı olacaktı?” mı diyeceksin yani…. "
2023,"2008 yılında başörtüsü serbestisi test sürüşleri yapılıyordu. Bir haftalığına yasak kaldırılmıştı. Sabancı Üniversitesi sınıfları ve sınıflara en yakın tuvaletleri haritasını düşünmek zorunda kalmadan heycanlı heycanlı derse gitmiştim. Ders sonunda başka bir başörtülü arkadaşımın gruplar’dan ilettiği emailleri gördüm. (gruplar: o dönemde Sabancı Üniversitesi’nde öğrenciler arasındaki forum benzeri tartışma platformları) Bir erkek öğrenci başörtü serbestisini protesto etmek amacıyla, başörtülü öğrenci olan derslere girmeyeceğini hakarete varır bir şekilde ilan ediyordu. Ona benzer hakaretlerle katılan yüzlercesi ve karşı çıkmaya çalışan ve hemen bastırılan cılız sesler… Kimse bizi konuya dahil etmeyi düşünmedi. Yine bizden başka herkesin konuya dair muhteşem fikirleri ve kelle alma ehliyetleri vardı. Tartışmalar (tartışanların çoğu tabii ki erkekti)  öyle bir boyuta varmıştı ki ertesi gün odamdan çıkıp derslere gitmeye korktum. Yurtta kalmayan başörtülü arkadaşlar o hafta okula bile gelmediler. Bir hafta sonra yasak tekrar uygulandığında rahatladığımı hatırlıyorum, en azından susacaklar diye düşünmüştüm. Şimdi fark ediyorum bütün bu linç konuşmalarını kaydedip dava açabilirdim, yönetime şikayet edebilirdim, haber olması için çabalayabilirdim ama böyle bir şeyin varlığını ya da yapılabilir olduğunu bile bilmiyordum. Kimse bunları yapabileceğimi ya da karşıma çıkıp yalnız olmadığımı söylemedi. Başörtülü olarak görece ‘özgür’ olduğumuzu düşündüğümüz okulda linç edilmek için ufak bir kıvılcıma ihtiyaç varmış demek ki."
2024,"Lisedeyken başını örtenler ve seküler bir okulda okuyanlar hemen anlayacaklardır. Aslında başörtülü olmana da gerek yok, eğer okuldan sonra ya da haftasonu evden zor çıkacak biriysen, ailenle ilişkinde sıkıntılar yaşıyorsan, marka giymiyorsan “esas kızlar ve esas oğlanlar”la arkadaşlık etmek zordur. Çok sınıfsal bir şey bu aslında. Bir iki denersin, belki onlar da iyi niyetlidir, ama bir noktada rahatlarını bozma ihtimaline karşın teker teker senden uzaklaşırlar. Yine de benim esas kızlarla aram fena değildi, “baskıcı” bir ailem olmadığından rahat izin alıyordum filan. Sadece haftasonları başımı örterdim, bazen “tarzını çok beğeniyorum” diye iltifat dahi alırdım. O arada belli ki ben de başkalarının üstüne basmışım ki arkadaşlıklarımız iyi ve eşitlikçi zannediyordum. Neyse, bu esas kızlardan biri ile İstanbul’da aynı üniversiteyi kazandık. Bunu duyunca çok sevindik, hatta hiç unutmam, arkadaşım “Okula gidince, bakın birimiz başörtülü birimiz açık, ama harika arkadaşız deriz!” diye kolunu omzuma atmıştı, gülüşmüştük. Sonra bir gün iki kampüs arasında yürürken karşılaştık. Ben heyecanla koştururken o beni teğet geçti, görmezden geldi. Ve sonra hep görmezden geldi. Anlaşılan taşrada olan taşrada kalacaktı… "
2025,Başını açan kadınların hikayelerinin yanına bunları koyup hepsini birlikte okuyunca insan bazı soruları sormadan edemiyor: 
2026,"*Öne çıkarılan görsel: Qimash, Durrah Alsaif, 2017"
2027,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2028,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2029,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2030,Konuk Yazar: Emine Uçak
2031,Şu yazıyı 2008 yılında yazmıştım. O günlerde yaşananları bilmeyenler veya unutanlar yazıda adı geçenlerle ilgili kısa bir google taraması yaparsa bağlamını daha iyi anlayabilir… Ve sormuştum:
2032,"“Hem başörtülü/türbanlı hem de modern, feminist, siyasi, estetik, sosyal kısacası sizin olduğunuz ve bizim hiçbir zaman olmadığımız, olamayacağımız her şey; nasıl olunuyor? Varsa tarifi verin, hem siz kurtulun hem de biz.  Başörtüyü çıkarın öyle gelin diyecekseniz baştan bunun bir ‘kurt/kuzu’ hikayesi olduğunu söyleyin. Ne siz bunca laf kalabalığı yapın ne de biz.”"
2033,"Şimdi yazıdaki başörtülü kadın tamlamasının yerine ‘başını açan kadınlar’ı koyun, tepkiler, yorumlar tıpkı on bir yıl öncesindeki gibi değil mi? "
2034,"O yıllarda ‘kandırılıyorlar’ deniliyordu başörtülüler için, ‘siyaset için, para için örtünüyorlar’ deniliyordu… Şimdi örtülerini çıkaranlara ‘projeden örgüt işine kadar’ yaklaşımlar var. Hadi diyelim sosyal medyadaki bir kampanya olsun, yalnız yürümeyeceksin’in virali olsun; gerçek hayatta bir karşılığı yok mu? İçlerinde başörtü yasağı mücadelesi veren, İslamcı ailelerde büyüyen farklı yaş ve gelenekten gelen bir çok kadın başını açmıyor mu? Bunu görmek ve kabul etmek niye bu kadar zor anlamak mümkün değil. Başını açanlar artıyor evet ama bir yandan da başörtüsü takanlar da artıyor. Bu hep de böyle olacak."
2035,"Başını açanların bir kısmı İslam dairesinde kalmak istemiyor. Kimisi için öyle değil, önceki hayatlarından tek farkları başörtüsünü çıkarmak. Sebepler çeşitli, yaşam tarzı farklılığı, inancın değişmesi, politik veya dini karşı çıkış… Bunları konuşmak, görmek yerine reddetmek, son yılların bitmeyen komplo teorileri üzerinden okumak çok da şaşırtıcı değil aslında. Öznesiz eleştirilerle yılları geçiren bir vicdani duruş(!) var malum… Bunu challenge’a çevirenlerle ilgili dikkatimi çeken çok küçük yaşta başlarını örtmüş olmaları… Bu onlar için ‘seçilmemiş bir hayat’ın ağırlığına dönüşmüş, geride bırakmayı ‘özgürlük’ olarak düşünüyorlar haliyle… "
2036,"Bir arkadaşım bu konuyu konuşurken ‘başörtü yorgunluğu’ dedi. Sahiden hepimiz için böyle bir durum var. Başını örtmeye başladıktan sonra artık ‘kendi olamamak’ gibi büyük bir sorun. Hep başkalarının tanımlamaları, kısıtlamaları… Bunu çıkarırken de yaşamak durumunda kalıyor kadınlar. Çünkü başörtüleri kimileri için makbul, çıkartmaları hele de ‘reddiyeleri’ başkaları için makbul. O kabuğun içindekinin kıymeti harbiyesi yok, olmadı."
2037,"Ama biliyoruz ki, birileri ‘yalnız değilsiniz’ birileri de ‘yalnız yürümeyeceksin’ dese de kadınlar aslında yalnız. Başörtü mücadelesinde yalnızlardı, Türkiye’nin son yıllardaki kalkınma politikasının gündelik hayatta bıraktığı enkazı göğüslemekte de yalnızlar. Jeep tartışmalarını hatırlayın; o jeepleri sağlayan rantın arkasındakiler değil binen kadınlar konuşuldu sadece. Şimdi de dünyevileşme kelimesinin yetmediği, iktidarın, gücün çürüttüğü bu ortamın faturası yine onlara kesiliyor… Flormar kapısında aylardır direnen başörtülü kadınlar ise hiç konuşulmuyor."
2038,"Tartışacak, konuşacak çok şey var; bazen de aslında ‘susmak’ istiyor insan sözün bu kadar kıymetsizleştiği bir ortamda…"
2039,"Velhasıl, yorulduk ey halkım; rahat bırakın kadınları…"
2040,
2041,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2042,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2043,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2044,Konuk Yazar: Şeyma Çalışkan
2045,"Tercihim yaşantım hakkında kanaat sahibi kılabilir sizi fakat bu diğer tercihlerim için referans değildir. Minibüste, topluluk içinde rahatlıkla “Bekar mısın, öğrenci misin, buralarda mı oturuyorsun?” diye soruyorsunuz ya, ben cevaplamaya hicap duyuyorum. "
2046,"Makul, edepli, saygılı, görgülü, iyi aile kızı izlenimi edinip avucunuzda oynatabileceğiniz müstakbel bir gelin adayı görüyor olabilirsiniz. Ama ben sizin o bildiğiniz kızlardan değilim."
2047,"Evet, iyi bir aile eğitimi aldım. Bunu bildikleri için hiç bir zaman ailem tarafından yargılanmadım. Eve geç geldiğim de oldu, fakat bu serserilik yapmışım gibi karşılanmadı. Evet, ev işlerinde de yetenekliyim. Titizim, derli topluyum, elimden de gelir güzel yemek yaparım. Fakat bu yıllar yılı mutfağa dahi sokmadığınız, kaşığını, tabağını, çatalını, pisliğini temizleyerek yetiştirdiğiniz prens oğlunuzun boğazı için artı olarak düşüneceğiniz bir kriter değil. Ben onun annesi olmayacağım. Ki ben öyle bir anne olmamak için de uğraşacağım. "
2048,Tesettürlüyüm. Naif bir duruşum var. Fakat bu öfke patlamaları yaşamayacağım anlamına da gelmiyor. İnsani tepkilerim gözünüzdeki algımdan şaştığı için beni melekken şeytan ilan edecekseniz o sizin kalibrasyon eksikliğiniz. Zira ben sırf başımı kapattığım için melek de değilim! 
2049,"Yıllar yılı el bebek gül bebek yetiştirmiş olabilirsiniz siz erkek evladınızı. Hatta sırf bu yüzden şişkin egosunu daima tatmin edeceği yanılgısıyla yakmış olabilir canımızı. Yıllar yılı tıpışladığınız, kız evladınızı da onun isteklerine amade yetiştirdiğiniz için bunun devam etmesi beklentisiyle evlenmesi de gayet olağan. Kendini geliştirmeye, kıymet vermeye, açık görüşlülüğe önem vermektense; baskısını hissettirmeye, benliğini tatmin etmeye, karşısındakini yönetmeye odaklanmış o profil, emin olun ki bizim için yeterince itici. Siz tam da oğluma göre diyerek tanıştırdığınız ideal gelin adayının hiç de oğlunuza göre olmadığını, yaratılıştan kıymetli olduğuna inandığınız evladınızın karşısındakine kıymet vermeyi dahi çok gördüğünü, tam da bu yönüyle kaybettiğini hiç anlamayacaksınız. "
2050,"Anlamadınız. Anlatamadık. Hala da anlatamıyoruz. Yazıyoruz, okuyoruz, bir çizgi daha ötesini görmek için çabalıyoruz. Ve hala tabağını masadan kaldırmayı gurur haline getirebilecek potansiyeli taşıyan karşı cinsi değiştirmeye çalışıyoruz. Yıllar yılı yıkılamayan algıyı yıkmaya uğraşıyoruz. Ve bunun için en büyük engelin siz, hemcinsimiz olan anneler olduğu gerçeğini de bir türlü kabul ettiremiyoruz. "
2051,"Siz ele alabileceğiniz gelinler, onlarsa yönetebilecekleri eşler arıyor. Böyle bir döngünün içinde kaybolması muhtemel kız evlatlar ise bir ikileme sürükleniyor: yönetilmeyi meşrulaştıran hatta bundan keyif alan taraf ve evliliğin yönetimle değil daha tutarlı ve makul değerlerle yürütüleceğine inanan ve kendini geliştirmiş olmanın maddi manevi maliyetine değer bir muhatap arayan direnişteki taraf. Yine bölündük. Makus son!  "
2052,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2053,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2054,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2055,"

 Konuk Yazar: Aşık Bahrure

"
2056,"Sivil toplum kuruluşları, hibeler, fonlar, eğitimler… Türkiye’de muhalefetin sinmesiyle STK’cılığın dışarıdan en çok desteklendiği bir dönemden geçiyoruz. Muhalefetin yokluğunda, insanların belki de soluklandığı; es verdiği mecralar sivil toplum kuruluşları. Ben de nefes almak için belki, belki de örgütsüzlüğün bir dayatması olarak gidip geliyorum eğitimlere. Bazen katılımcısı, bazen de düzenleyicisi olarak. Çalışmalara Türkiye’nin her yerinden insanlar katılıyor. Aktivistlerin politikaya etkisi, konjonktür falan filan. Herkes ziyadesiyle  hararetli, iddialı… Etkinlik başı oyunlar oynanıyor herkes cinsiyetsiz sarılmalar tokalaşmalar. Kimsenin yaşam tarzı beni ilgilendirmiyor elbette hatta herkesin inandığı şekilde yaşamasını sonuna kadar destekliyorum ama “Ben burada olmak zorunda mıyım?” sorusu da zihnimin bir köşesini tırmalıyor. "
2057,"Çünkü hak savunuculuğu yapmaya karar verirken Medine Vesikası’nı şiar edinmiştim. Ki o dönemin bir nevi evrensel insan hakları bildirgesi olduğu düşüncesiyle, vesikanın her kabileyi kendi kimliği ve iç kurallarıyla kabul eden,  bu bağlamda her kesimin kültür ve kimlik korunumuna verdiği önem ile projeksiyonumu oluşturmuş ve bir Müslümanın toplumsal “adalet” tesisinde kendini konumlandırdığı yerde konumlandırmıştım kendimi."
2058,"Hak savunuculuğu yaparken Medine Vesikası’nı sırtıma alıp güncel/evrensel değerleri de kendime rehber ediniyorum. Çünkü herkes için hak, herkes için adalet istiyorum. Hak mücadelesi iddiasında olanlar her kesimi kapsayabilmeli, ötekinin kendi gibi kalabilmesini sonuna kadar desteklemelidir. "
2059,Fikrimce hak savunuculuk “Önce kendi haklarını savunabilmekten ve kendini koruyabilmekten” başlar diyorum ve bir soru daha soruyorum kendime:
2060,“Kendimi -kendimle- burada ne kadar var edebiliyorum?” Müslüman kimliğiyle kendini sivil toplum kuruluşlarında örgütleyen kesimin sayıca azlığını fark ediyorum. Katıldığım birçok etkinlikte genelde azınlık oluyorum (farklılık manasında). Kendimi bazen yalnız hissediyorum tam o anda iç sesim konuşuyor: “Ben Müslümanlık kimliğini üzerimde taşımak istiyorum”. Kendimce inandığım değerlerim ve bu değerler temelinde belirlediğim kurallarım var.  Müslüman bir kadın olarak Müslüman bir STK’da kendini var edememiş biri olarak (ki bu başlı başına bir yazı dizisi) sanırım seküler bir mecrada kendimi yok ediyorum. 
2061,"Benim dönüştürmeye çalıştığım haksızlıklar var, hak mücadelesi veriyorum, iyi işler de oluyor ama ben de dönüşüyorum. Sonra böğrüme bir öküz gelip oturuyor ve o an olduğum yere aidiyet kuramıyorum. Ben sırtımı Allah’ın yasalarına dayamak istiyorum. Ben iç huzuru kazandığım değerlerimi kaybetmek istemiyorum. Çoğu zaman katıldığım etkinliklerin azınlığı olarak kendi kurallarımı korumaya çabalamaktan yoruluyorum."
2062,"Bir an geliyor ki “Ben Müslümanım” demek istiyorum. Muktedirleri “din”le ilişkisinden vururlarken, beni de ilişkimden vuruyorlarmış hissine kapılıyorum."
2063,"“Hepimiz farklıklarımızla varız” derken bir el tarafından üst bir kimliğe geçirildigimizi cinsiyetsiz, kimliksiz, renksiz insanlara dönüştürüldüğümüzü fark ediyorum. Hak mücadelesi verirken kendimi korumanın mücadelesini vermek istemiyorum. Kendi mahallesinin dışlanmışı, karşı mahallenin tırnak içinde aydınlanmışı olarak aslına katmerli bir mücadele veriyorum. Tüm bu serüven gözümün önünden geçerken çok küçük yaşlarda öğrendiğim bir ayeti hatırlıyorum: “Birbirinize hakkı ve sabrı tavsiye edenler müstesna”. Sonra “cem olmanın” tavsiyesi geliyor aklıma, sonra “erdemliler birliği”. Toplantı saatlerini namaza göre düzenlemenin hatırası canlanıyor… İftar sonrası akşam buluşmaları, bayramlaşmalar, insanların birbirine dokunmadan da birbirini çok sevdiğini bildirebildiği zamanlar.  Objektif, tarafsız gibi kelimeler yerin şiarimi “adil şahitlik” üzerine inşa ettiğim zamanlar… Benim gönül rahatlığıyla kendimi tanımladığım ve tanıttığım zamanlar… (azıcık gözyaşı döktüm burada)   "
2064,"Müslüman bir hak savunucusu olarak kendimi yitirmekten korkuyorum. Herkesin kendisi gibi kaldığı ama birbirine de omuz verdiği zamanları hatırlıyorum. “Kendisine apaçık deliller geldikten sonra, parçalanıp ayrılığa düşenler gibi olmayın” diyen Allah’a kendimden sığınıyorum…"
2065,Dipnot:
2066,"Sitemim herhangi bir kesimin yaşam tarzına değil kendi yaşam tarzımı koruyamamayadır. Dileğim odur ki, fasulyenin ve nohutun bir aşure gibi kabile kabile yaratılmış dünya tenceresinde birlikte pişmesidir. Lütfen Tanrım. Âmin. "
2067,
2068,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2069,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2070,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2071,Konuk Yazar: Silahsız Avrat
2072,İlla da ölmem mi gerekiyor
2073,"Lisedeyken (daha İslami öğretilere uygun yaşadığım dönemlerde) bir hadis kartelasından duayla rastgele kart seçmiştim. Çıkan kart bana gelsin tadında. Falım gibi, sıradaki şarkı gibi… Merhamet etmeyen merhamet bulamaz diye bir hadis çıkmıştı. Biraz zoruma gitmişti, hani aşk olsun ben öyle miyim gibisinden. Tanrıyla aramdaki bağ kendi merhamet seviyemle yüzleştikçe güzelleşti. Kartela lisede kaldı, yıllar merhamet kaygısıyla geçti. En çok ihtiyaç duyduğum, en çok dillendirdiğim belki de en eksik ve cimri olduğum şey mi diye çok uzun süre düşündüm. Hala düşünüyorum. Aynı anda hem çok iyi bir insan hem de vicdansız birine dönüşebildiğimi gördükçe potansiyelimden ve sınırlarımdan ara sıra korkuyorum. "
2074,"Bu blog insanların maruz kaldığını anlattıkları “ağır laflar”, “nefret söylemleri” “yargısız infazlar” ya da “merhametsiz beklentilerle” dolu; merhametsiz anne babalar, kocalar, dostlar, komşu teyzeler, bakkal amcalarla, merhametsiz yorumlarıyla anonim ahlakçılarla da dolu tabii… Herkesin birbirinden dilendiği ama bir başkasına ısrarla vermekten kaçındığı naçizane duygu; rahmet."
2075,"Geçtiğimiz hafta patronum ortak tanıdığımız birinin adını sordu hatırlamaya çalışarak, ben adını söyledikten sonra instagramdan takip edip etmediğimi sordu. Etmediğimi söyledim. “Ay ben ediyorum, gördün mü karısına birşeyler olmuş, sıkmabaş olmuş.” dedi. 3 saniye hata verdim, tüm algılarım bir anda resetlendi, içim darmadağın oldu. Bir kadının başka bir kadın üzerinden yaptığı bu söyleme mi üzüleyim, o kişinin arkasından ona böyle söylediğine mi üzüleyim, Amerikalarda(!) eğitim almış üst sınıf bu kadınların hala böylesi dar bir zihinle yaşamasına mı üzüleyim yoksa beni kendine dost edinip, zaten kendi halesinin içinden sayıp, benle benim öğretime sövmeye çalışmasına mı üzüleyim bilemedim… “Böyle söyleme lütfen.” dedim. “Ama yani o çocuk açık görüşlü bir sanatçıydı, nasıl bir kadın kendini kapatır…” filan tadında steril fobik söylemlerle konuşmaya devam etmeye çalıştı. Huzursuzluğumu her bir zerremden görebilirdi, kaşlarım çatılmıştı ve ilk tepkimle kırmızı bir çizgi çizmiştim kendimce. Anlamadı, çünkü o kadar zeki biri değil. Popülizmin yarattığı küçük Frankensteinlardan sadece biri. Konuşmayı sürdürüyordu sözünü kestim: “Ben seküler bir insan değilim.” dedim, “İstersen başkasıyla konuş, seni anlayamayacağım.” Elitliğini bozmadan sustu. Orda ona çok kötü şeyler söylemek elbette içimden geçti -burası benim merhametsizliğime ulaştığım nokta- ama söylemedim, onun da merhamete ihtiyacı olduğunu düşündüm. Kendi Frankenstein’ımı öptüm, sakinleştirdim."
2076,"Birkaç gün sonra apayrı bir ortamda çalışan kuzenimi ziyarete gittim. Ona inançsız insanlarla çalışmaktan yorulduğumu, beni büyüten sıkmabaşlara saygısızlık edildiğini falan anlatacaktım ki odaya departman müdürü hanım girdi. Kuzenim İslamcı olduğunu iddia eden bir kurumda çalışıyor. Departman müdürü kadın inançlı bir kadın, kendi halinde 40’lı yaşlarda bir anne. “Filanca departmandaki Selma”dan bahsetmeye başladı. Selma filanca başka departmandaki evli Mehmet Bey ile bir ilişki yaşıyormuş, “Hayret ediyorum” dedi. “Mesela Metin Bey geçen gün bana “Bu kurumdaki en güzel kadın sizsiniz.” dediğinde benim yüzüm kızardı yanaklarım kızardı, insanlar nasıl böyle şeyler yaşıyor, ar etmiyor.”  Katmanlı bir hayret anına hoşgeldim…  Canım Selma için çok sıkıldı. Keyfim kaçtı, hızlıca müsaade isteyip kalktım. Yine kime üzüleceğimi bilemedim, dedikodusu yapılan Selma’ya mı, kul hakkına mı, inançlı bir insanın acımasızlığına mı, ortama mecburen dahil olmuş olmama mı, yalancı Metin Bey’e mi… Kadın gidince kuzenim artık dindar/inançlı insanlarla çalışmak istemediğini söyledi. Yer değiştirebilir miydik? Değişen bir yer olur muydu? Can yakan ve can sıkan şeyin inanç ya da inançsızlıktan öte merhametsizlikle ilgisi yok muydu?  Nasıl bir anne babayla büyümüşlerdi? O anne babalar onları nasıl tanrılarla büyütmüşlerdi?  Yaşamın onlara sunduğu merhametten ellerine kalan bu kadarcık mıydı? Merhamet etmeyen merhamet bulamaz ve tersi? Merhamet aranır mı bulunur mu? Öğrenilir mi susturulur mu? "
2077,"Rahim kelimesini siz de seviyor musunuz? 
Ara sıra hala ana rahmine dönmek istiyor musunuz? 
“Halbuki hepiniz ona döndürüleceksiniz.” 
“Halbuki hepiniz ona döndürüleceksiniz.” 
“Halbuki hepiniz ona döndürüleceksiniz.” "
2078,
2079,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2080,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2081,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2082,Yazar: Büşra Eser
2083,"Sofra çok fazla şeydir. Bazen bir aile buluşmasına aracılık eden, bazen de masaya dâhil olma hissini veren.  O sofra ve yemekler hep beraber oturmak isteyenlerle birlikte anlam kazanır. Bu açıdan Takuhi Tovmasyan’ın kitabına “Sofranız Şen Olsun” ismini vermesi anlamlı gelmiştir. Karşısına geçenlerin “Gözyaşlarıyla dinleriz” dedikleri hikâyeler neden şen sözcüğüyle beraber anılırdı?"
2084,"Sofranız Şen Olsun, Takuhi Tovmasyan’ın “Ermeni sofralarındaki yaşamı, hüznün sevinçle, gülüşün ağlayışla sarmaladığı eski zaman yaşanmışlıklarını” aktarmak istediği kitabı.[i]  Belki de kendi sofrasından, kendi hikâyelerinden gelen yiyecekleri başkalarına anlattığı; bu yemekleri birileriyle paylaşabildiği için “şen” görüyordu bu sofrayı. “Ne zeytinyağlılar-tereyağlılar diye bir ayrım yaptım, ne de Anadolu ve Trakya mutfağı diye bir başlık düşündüm… Ne kadar Ermeni, ne kadar Rum, ne kadar Türk, ne kadar Arnavut, ne kadar Çerkez, ne kadar Patriyot, ne kadar Çingene yemekleri bunlar, bilmiyorum. Ama bildiğim bir şey var, o da, bunları Çorlulu Akabi ve Takuhi yayalarımdan, yani ninelerimden öğrendiğimdir.”[ii] diyordu kitabında."
2085,"Benim “şen sofra” gibi bir şey ile ilgilenmem ise İrem Aksu isimli bir şefin Topik Londra isimli projesiyle olmuştu.  İrem, 22 yaşına kadar hiç duymadığı bu yemeğin peşine düşüp, neden duymadığını da önemseyip, Anadolu’nun (diğerleri kadar) bilinmeyen, belki görülmeyen, ötelenen yemeklerini duyurmak istemişti. Projeye ilham veren topik ise adında olduğu gibi top şeklinde bir meze çeşidi. Dışı nohut ve patates ezmeli, içiyse soğanlı, baharatlı, tahinli bir karışım, genellikle yeni yıl ya da Noel öncesi tüketiliyor."
2086,"Bunun ardından “Neden biz topiki hiç bilmiyoruz?” sorusunun peşine ben de takıldım, evdekilere topik yaptım, arkadaşlarımla tarifini konuştum. Sonrasında mesela, Pangaltı’da Musa Usta’nın tezgâhında uzuun zamandır topik sattığını öğrendim, gittim denedim, tarifi tutturabilmiş miyim diye merak ettim. En çok misafir ağırladığımız Ramazan ayında tüm akrabalara topik yapıp, nasıl da unutulduğunu, Takuhi’nin deyişiyle aslında perhiz yemeği[iii] iken kaderinin değişip meze olarak bilindiğini ama zamanında sadece İstanbul Ermenilerinin yediği bir yemek olduğunu anlattım (Bu belki kendimce misafirlerimizden milliyetçi-muhafazakâr kitleyi trollemekti biraz, çünkü aile için gündelik konuşmalarda birdenbire, kendi kendine ortaya çıkıveren faşizmi bilirsiniz, bazen en saf halidir)."
2087,"Devamında, benim için “Bilmediğimiz, göz ardı ettiğimiz başka ne var?” sorusunun sırası gelmişti. Belki de bu “bilinmeme” üzerinden yaşanılanları takip etmek için. Yerinden edilme ve değişme belki bu yemeklerde vardı, belki görmezden gelme, yasaklı/kirli bir şeymiş gibi algılama vardı. Ve zerfet de böylece gündemime girmişti.  Erzurum, Bingöl, Dersim ve birçok Alevi bölgesinde Newroz evlerde pişirilen bir yemek olduğunu öğrenmiştim ‘zerfet’in.  Zerfet öyle Kadınlar Pazarı’nda, kebapçıda vs rastlanabilecek bir yemek de değildi. Ev yemeğiydi, biri sana pişirmeliydi. Bir gün bunu bir arkadaş sofrasında yemek aklımın bir köşesinde kalmıştı. Ta ki, o zaman için, çalıştığım işyerinde Çağla’yla tanışana kadar. Hemen değil, ama biraz derinleşen sohbetimizden sonra sordum zerfet yemeğini."
2088,"Uzuun bir iş gününün sonunda zerfet yemek üzere sözleşiyoruz. O gün geliyor ve Çağla annesinden aldığı tarifle pişiriyor zerfeti. Özel ve ağır misafirler için, sevilenler için hazırlanan bir şey olduğunu anlatıyor, farklı türlerinden bahsediyor. Mesela zerfetin yapıldığı ekmeğin adı gömme. Aynı yemeğin (şu an Çağla’nın adını hatırlayamadığı) çeşitleri var, hamurun yoğurtla dövülerek hazırlananı ya da yağ ve balla tüketilenleri. Bu malzemeleri aslında biraz yoksullukla, en kolay neyin bulunma imkânı varsa onların kullanılarak bu yemeklerin yapılmaya çalışıldığıyla, açıklıyor."
2089,"Çağla, o gün zerfetin ekmeğini/gömmesini tam buğday unu ile yaptı. Yuvarlak bir fırın kabında un, süt, su ve yağ ile yapılan bir hamur düşünün. Piştikten sonra ortası oyulan bu ekmeğin, içi çok küçük parçalara ayrılıyor, adeta didikleniyor. Didiklenen ekmekler, sarımsaklı yoğurt ile karıştırılarak  oyulan kısma geri yerleştiriliyor. Üzerinde ise hafif tereyağı gezdiriliyor. İşte zerfet böyle bir yemek."
2090,"Sofra’ya geri dönersek, “şen sofra” demek bir yanıyla insanı insana yaklaştıran bir mecra da demek, özellikle de farklı olduğu önceden söylenen iki insan/grup/cemaat söz konusuysa. Beni, yemek ilgim; merak; bir gün belki bir yemek eğitimi alma hayali; yüksek lisans tezimde yemek üzerine çalışıyor olmak bu noktalara getirdi. "
2091,"Ama bu yazının ve bu ilginin yemeğe ve kendine fazlaca anlamlar yükleyip büyük “iyileştiricilik” vaatlerinde bulunan başka başka yazılar gibi olmasını da istemedim. Aynı sofraya oturmanın iyileştirici olduğunu iddia etmek böyle bir yazıyı kaleme alanın harcı olmasa gerek, özellikle de kendi geçmişi ve meseleleri tüm bunlardan azadeyken. O yüzden hep beraber oturmak yaraları sarar mı bilmiyorum (bunu muhatapların kendisine sormalı). Ben sadece yemeklerle yolculuğumun beni nasıl karşılaştırmalara taşıdığını özenli ve temkinli bir şekilde izliyorum ve çeşitlilikleri görmemi sağlayacak yollara çıkarmasını umut ediyorum."
2092,"*Öne çıkarılan görsel:  Nasturtiums, Cressida Campbell, 2002 "
2093,"[i]Oşin Çilingir, Yemek Bahane, Sofranız Şen Olsun içinde, 2004, sayfa 9"
2094,"[ii]Takuhi
Tovmasyan, Sofranız Şen Olsun, 2004, sayfa 13 "
2095,"[iii]
Özellikle Adana dolaylarında topiğe “Vartabed yemeği ya da “perhiz yemeği
denirmiş. Ermeni Kilisesi’nce belirlenen oruç/perhiz günlerinde yenmesi için
tasarlanan etsiz yemekler perhiz yemeği olarak anılırmış."
2096,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2097,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2098,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2099,"Her şey bir anda değişmez elbet. Yeniden başlama hissiyle, 2019’da, yeni siteyle, yeni hikayelerle hayatlara dokunmaya devam."
2100,
2101,
2102,
2103,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2104,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2105,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2106,Konuk Yazar: Cavada
2107,
2108,"Çocukluğum fiziksel şiddetin olmadığı ama psikolojik şiddetin fazlasıyla hüküm sürdüğü bir ailede geçti. Aynı ailede ilginç bir şekilde kadın haklarının öneminden ve kadının işinin yalnızca ev işi olmadığından babam tarafından çokça bahsedildi. Ancak meseleler ne zaman babamın kıyısından geçse, mağdur olan ve psikolojik şiddete maruz bırakılan annem oluyordu. Hem de ne acı ki tam da koca koca lafların edildiği kadınlık vazifelerinden bahsedilerek! Birçok kavgaya şahit oldum. Hepsi dün gibi aklımda. Ancak şimdi dönüp bakınca çocuk kalbimin bundan nasıl rahatsız olduğunu anlayabiliyorum. Meğer ben tam o zamanlar babamın psikolojik şiddeti sebebiyle göz yaşı döktüğü için annemin göz yaşlarını silerken büyümüş, kadın olmuştum! Hem ne kadın! Çoğu zaman babasına had bildirecek kadar kadın. Bu sağlıklı mıydı? Kesinlikle değildi. Benim yaşım için yersiz, sıkıntılı, anlamsız ve gerilim doluydu. Kavga konuları, annemin üzerindeki kıyafetler, ev eşyaları, söylenen can yakıcı laflar kısacası kavga esnasındaki her şey şimşek çakması gibi gözümün önüne geliyor. Çocukken insan yaşadıklarını bir rafa kaldırıyor, ancak unutmuyor. Çocukken durup dururken hatırlamıyorsun. Ancak büyüyünce bir an geliyor! “Sevgilime neden böyle davrandım?” diyorsun. İşte o an bütün raftaki tatsızlıklar bir bir iniyor. Anlıyorsun, çocukluğun seni korumaya gelmiş, bir daha aynı şeyleri yaşama diye."
2109,"Lisans dönemini kendime feminist demeyen ancak sıkı bir kadın hakkı savunucusu olarak geçirdim. Her fırsatta konuştum. Her kadın hakkı ihlalinde kadınlara konuştum. Bıkmadan, usanmadan, yorulmadan, koşarak yırtınarak! Bu süreçte ilginç bir şey farkettim. Ben kadınların hayatlarında ufak da olsa birtakım şeyleri değiştirmeye çalışırken, onlar kendi dramlarına bir yoldaş arama kaygısındaydılar. “Ben okuyacağım, akademisyen olacağım.” dedim. “Oku, oku ama böyle okursan koca bulamazsın.” dediler. Ben “Bu hayat benim ve ben koca bulmak için yaşamıyorum.” dediğimde “Evlenecek yaşa gel anlarsın.” dediler. "
2110,"İnat ettim, kendimi parçaladım. Başörtüsü yasağı dolayısıyla liseyi açıktan okudum. Yetmedi, sosyoloji okudum. Artık evlenme dönemine girmiş sayılıyordum sanırım. “Ee yok mu bir şeyler?” ve “Ee kız o kadar okudu ki, erkek de beğendiremeyiz, bak okudun başına neler geldi.” demeler. Kadın haklarından bahsederken “Ee kızım sen bu kafayla evlensen iki güne boşanırsın.” demeler. Hep konuştum “Hayır benim için evlilik hayata dair müşterek hesapların, planların yapıldığı bireysel ve birlikte yapılan faaliyetler bütünüdür.” dedim. İnanmadılar, alay ettiler. Çünkü bu kadınlar kader arkadaşı istiyorlardı. "
2111,"Benim evlenmem, evlilik hayatım, boşanma meselelerim daha ortada fol yok yumurta yokken bir bir açılıp konuşulurken benim bir sevgilim vardı. Evlenmeye karar verdim. Çünkü tam istediğim şekildeydi. Çünkü birbirimize rol yapmadan aynı ortamlarda birbirimizi tanımıştık. Birbirimizi besliyorduk. Nişanlandık! O imalı tebrikler hala kulaklarımdadır. “Ee hayırlı olsun, hala okumaya devam mı?” Elbette devam, hem de daha güçlü, daha fazla asılarak. “Evet.” dedim. “Nişanlıyken böyle, evlen görürsün. Ev işleri, bir de çocuk, bak bakalım istesen de okuyabilecek misin.” dediler. “Evet.” dedim, “İkimiz de doktora yapıyoruz. Birbirimizden farklı değiliz. Evimiz bir paylaşım alanı. Herkes her işi yapacak.” dedim. Güldüler, dalga geçtiler. “Başına gelmeden büyük konuşma.” dediler. Ama bilmedikleri bir şey vardı. Büyük konuşmuyordum. Hayal kuruyordum. Hem de öyle boşa değil, planlı programlı hayaller."
2112,"Bıkmadım, inandım. Kendime sordum. Kırk yaşında hayatı bir erkek tarafından kullanılmış çocuklu bir kadın mı olacağım? Ben bunları düşünürken, o çocuk gelip raftakileri bana bir bir gösterdi. Beraber oturduk, onunla yüzleştim. O halleri kucakladım dışarıda bırakmadan ama kabul de etmeden. İnatla “Kendi hayatımı kuracağım.” dedim."
2113,"Evlendim. Sordular, “Yardım ediyor mu sana?”, “Evet. Ama yardım değil bu paylaşım.” dedim. Güldüler. Yardım birinin zaten vazifesi olan şeye yapılan destektir. Ben bu işleri hiçbir zaman sorumluluğum olarak görmedim. Yine ben hiçbir zaman bu benim sorumluluğum deyip susmadım. Konuştum. Mücadele verdim. Kısacası paylaşımı çocukluğumla kendi evimde kurdum. "
2114,"“Cicim ayları bitsin, görürsün.” dediler. Onlar pes etmiyor kendi hayatlarına kader ortağı arıyorlardı. Ben bu haklı davamda neden pes edecektim? Üstelik denemeden. Daha çok asıldım. Farklı ortamlara girdim. Konuştum ve yapamam dediğim şeyleri yapmak için inat ettim. “Yaparım!” dedim. Toplumun kadınım diye benden uzak tuttuklarını söke söke aldım. Söke söke ve dalga geçerek. Kendime “Farklısın.” dedim. Ortak kadere mahkum değilsin. Başarmıştım."
2115,"Ev işleri meselelerindeki ataklardan bir sonuç çıkmayınca mesele malum konuya evrilmişti bile. “Hala okula devam mı?” gülerek. “Evet, doktora tez dönemindeyim.” dedim, “İlk günkü aşkla devam.” İntikam alır gibi yüzüme “Çocuk olsun görürsün.” dediler. “Görürüz!” dedim. Sevgilimin değişmesinden vazgeçilmiş artık çocuk doğurmuş bir kadın olarak hayatın bana bir an önce haddimi bildirmesi temennisinde bulunuluyordu."
2116,Bekareti bozulmamış bir “kız” (Bu da ayrı bir safsata ya!) bedeni üzerine cinsellikten bahsetmek ayıptır!? Ancak ne gariptir ki siz evlenince o beden açılır. Herkesin konusu haline gelir. İşte beklenen sorular: “Bebek yok mu?” ve “İstiyorsunuz da mı olmuyor?”
2117,"Açık ve seçik bir şekilde bana cinsel yaşamım soruluyordu. Seksten, korunup korunmadığımızdan. Bunalmıştım. Bir davette o kadar çok soruldu ki. Kendimi eğlendirmek için, kimine evet kimine hayır dedim. İyice merak konusu oldu beklenen bebek! "
2118,Üçüncü senenin sonunda “Ee hadi ama artık bir sorun mu var?” demeye dönüştü sualler hatta daha ileri gidip göbeğimi yoklayan kadınlar oldu. Şimdilerde “Çocuğun olmaz.” diye korkutuluyorum. İçim kahkahalar atıyor. Kibar olmak adına “Olur inşallah güzel bir vakitte.” deyince ne korkunç hikayeler duyuyorum bir bilseniz. Tahmin ediyorum ki çoğunu duymuşsunuzdur.
2119,Görmedikleri bir şey var bu kadınlarımızın. Ben bir karar verdim. Kendim bizzat buna karar verdim. Bir çok bedel ödedim. Pişman değilim. Devam edeceğim. Hayatımda bir şey onun bunun demesiyle değil benim istememle hayatıma girsin dileğindeyim. Allah ben inat ettikçe kapıları açtı. Ben kimseye söylemeyip kendi kendime “Yoruldum.” dedikçe bana yakınlaştı. Şimdi hatırı sayılır okullarda evimizi akademik bir yuvaya dönüştürerek doktora tezlerimizi yazıyoruz.
2120,Dediğim şudur: 
2121,"Bir hayal kurun, onu içinizde büyütün, kendinize özel alanlar açın. Bu böyledir demeyin. İnat edin. “Hayır, bu benim istediğim şekilde olacak!” deyin."
2122,"Gerçekten yaşamak güzel. Yaşamak pırıl pırıl ve umut dolu. Tıkayın kulaklarınızı boş sözlere, başkalarının başından geçenler neden sizin de hikayeniz olsun? O başarı sizin olacaksa olacak, o bebek sizin olacaksa kucağınıza gelecek. Hangi boş lakırdı bu kuvvetli gücün karşısında durabilir? İstediğiniz zaman olması için dua edin. Lütfen pes etmeyin. Hayata asılın! Koşmak istediğinizde koşun, durmak istediğinizde durun. Kimsenin “Dur artık!” demesinde durmayın. Şimdi bunalınca soruyorum kendime: “Kırk yaşında olduğunu düşün. Kendini nasıl görmek istiyorsun?” diye. Müthiş hayallerim var. O kadar heyecanlandırıyor ki. Düşmek üzere olduğum duraktan doğrulup aşkla koşuyorum. Ve sevgilim, bana ortağız dediğinde -ben her ne kadar o kadınlara kulaklarımı tıkamış olsam da- “Ben bu kadarını hayal etmiyordum!” diyeceğim aklımın ucundan geçmezdi. "
2123,Gülüyorum şimdi ve son sözüm:
2124,Karar verin ve dönmeyin. Çünkü insanın ancak kendi aldığı kararların bedelini ödemek canını yakmaz!
2125,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2126,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2127,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2128,Konuk Yazar: Yasemin K.
2129,
2130,Talibim olur musun görüşmeleri -2
2131," Münasebet kelimesi iki şey arasındaki benzerlik, uygunluk, ilgi, ilinti, ilişki, ilişik, yakınlık anlamına gelirken, benim görüşmelerimde zerre benzerlik, ilgi, yakınlık bulunmuyor. Nerede düşüncemin zıttı insan var her defasında onunla münasebetli görülüyorum. Evlilik münasebeti ile görüşmeler ayarlayan arkadaşlar var olsun ama bu münasebetsiz girişimlerin artık bir son bulması gerektiğini düşünenlerdenim."
2132,"Bir alışveriş merkezindeki pastanede buluşmak üzere yola koyuluyorum. Bu defa karşımda 1.80 boylarında, sarışın, mavi gözlü, oldukça yakışıklı bir beyefendi var. "
2133,Müsaade isteyerek karşımdaki sandalyeye oturuyor. Kibar ve bakımlı birisi. Sarışın kişiler ilgi alanıma girmese de beyefendi dikkatimi çekiyor. Ağır başlı duruşu ve düzgün konuşması ile güzel bir muhabbet başlıyor:
2134,"-Öğretmenim. Sizi gördüm, beğendim ve size talibim. Eğer olumlu düşünürsek çok uzasın da istemiyorum, diyor beyefendi."
2135," Kendi kendime diyorum ki, bak hep tuhaf bir şeyler oluyor, cins insanlar çıkıyor karşıma diyorsun. Demek ki normal olanlarda varmış, diye düşünmeye başlıyorum. Devam ediyor:"
2136,-Aileme bağlı biriyim ve aile kurumuna önem veririm. Eşimin de her şeyden önce ailemizi önemsemesini isterim. Bizde gelenekler çok önemlidir. Ailem de ben de geleneklerimize göre yaşarız. Yıllardır bunlara uygun yaşadık ve bu kuralların hayatımızı yönlendirmesinden oldukça memnunuz. Evlilik bizde çok önemlidir. Evlendiğiniz kadını seçerken çok dikkat ederiz çünkü bizde evlenme var fakat boşanma yok!
2137,Sanırım yanlış duydum diye düşündüm ve: 
2138,-Anlamadım? 
2139,-Yani biz evlenince o kadın bize ait olur. Boşanmayız. 
2140,-Anlaşamadığınız takdirde…
2141,-Anlaşamadığımız takdirde de boşanmayız. Öyle sürer gider.
2142,-Ama bu söylediğiniz şey çok saçma. Evlenmek kadar boşanmak da normaldir. İnsan seçimlerinde hata yapabilir ya da ne bileyim değişebilir.
2143,"-Âdetlerimiz böyledir. Sülalemizde boşanmış bir kişi bile yoktur. Ne olursa aile arasında sırdır, kalır. O kadın o erkeğe aittir, boşanır ise başkası ile evlenmesi söz konusu olur ki bu bizde mümkün değildir."
2144,"-Dinden yola çıkılmış bir karar desem din müsaade ediyor, âdetlerinizi bu kadar önemsemeniz çok ilginç… Hele ki bu kadar ciddi bir konuda… İnsan neden hayatı kendisine zehir eder, neden bir hayat hakkı varken bunu anlaşamadığı bir kişi ile harcar, hatta neden ikisi birbiri ile harcar? Kadının başkası ile evlenmemesi gerektiğini düşünen erkeğin de hayatı heba oluyor yani…"
2145,-Genelde mutsuz olan erkekler ikinci evlilik düşünür ama bizim âdetlerimizde bu da çok yoktur. Kısmetiniz ne ise kaderinize razı olur bu şekilde hayatınızı devam ettirirsiniz. Ama bazen de ikinci eşi alan erkekler olur tabi!
2146,"Zaten bir şey normal gitse dişimi kırarım dediğim diş, biraz sonra sıkmaktan kırılacaktı."
2147,"Bu nasıl âdet, bu nasıl gelenekti. Olduğum yerde donmuş kalmıştım. Evlilik düşüncesi uçmuş gitmiş, yerine acaba bu çileyi çeken kaç aile, kaç kadın var fikri beynimde dolaşmaya başlamıştı. "
2148,-Bu sizce normal mi peki?
2149,-Evet. Yani insan ne olursa olsun evliliğini bitirmemeli. 
2150,-İyi de ortada evlilik kalmaz ki. Bu bir işkenceye döner haksız mıyım? Siz sevmediğiniz ya da anlaşamadığınız biri ile kaç saat zaman geçirebilirsiniz?
2151,-Şimdiye kadar sülalemizde kimse boşanmadı. Demek ki geçirilebiliyor.
2152,"-Ben geçiremem. Bana bir hayat hakkı veren Tanrı, onu kiminle geçirmem gerektiği seçimini de bana bırakmış. Ve ben bir insanım. Hata yapabilirim ama tüm hayatımı bu hatayı çekerek geçiremem. O nedenle size, sizin âdetlerinizi benimseyen biri gerekli dedim ve kalktım."
2153,"Münasip bir aday çıkana kadar evlilik münasebeti ile  münasebetsiz görüşmeler yapmasam, ruh sağlığım açısından iyi olacak…."
2154,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2155,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2156,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2157,Konuk Yazar: Hümeyra Okuyan
2158,
2159,"Toplumsal bir sorun olarak şiddet şimdinin değil, geçmişin, ilk anın ve bütün tarihin sorunu. Fakat şiddet, literal karşılığını en çok kadına yönelik olduğunda kazanıyor. Erkeğin erkeğe, erkin erke, devletin devlete şiddetinin adı kavga, savaş, cenk. Fakat tek taraflı, çok yönlü, geçişken ve adeta babalardan oğullara miras gibi geçen şiddet en çok kadına yönelikken şiddet. Şiddet kötü bir gelenek olarak toplumsal kalıntının bir eseri olduğu kadar desteklenmek için de pek çok kurumdan kendisine referans istiyor. Pascal’ın ‘Dini inançlara sığınmadıkça, insan kötülüğü büyük bir zevkle ve acımasızlıkla yapamaz’ derken neyi kastettiği en çok kutsal metinleri yorumlamanın yetkisi ile kadını ötekileştiren, metalaştıran, nesneleştiren, şiddeti, aşağılamayı, hor görmeyi kendinde hak gören bir bilinç ile somutlaşıyor. Dindar coğrafyalarda üretken olamayan, azınlıkta, ezilmeye mahkum olan kadın algısının sosyolojik pek çok nedeni olabilir, fakat en temelde kadına bakışın yanlışlığını temellendiren dini argümanları konuşmadan yapılan bütün tartışmalar eksik ve yarım kalıyor. Dini referanslardan gücünü alan toplumlarda kendi pratiklerini dahi yaşayamayan, kendi seçimlerini yapamayan kadınların ilerleyen tarih karşısında yerinde saymaya zorlandığı da evrensel bir gerçek olarak görülmeyi bekliyor. Bir yanda kendi gerçekliği ile savaşan ve kavga veren kadınlar, diğer yanda kendi gerçekliğinin üzerine bir söylem geliştiren fakat bunun için ödemesi gereken bedeller, alması gereken riskler olan kadınlar adı konulmamış bir savaşın tarafı olmak durumunda kalıyor. "
2160, 
2161,"Aynur Eryiğit Bader’in kaleme aldığı Kutsal Kitaplar Açısından Kadına Yönelik Şiddet ve Ayrımcılık kitabı, şiddetin kutsal metinlerdeki yapısökümünü irdelemek üzerine kurgulanan bir eser. Aynur Eryiğit bu eserde Yahudilik’te ‘Tanah’, Hristiyanlık’ta ‘Yeni Ahid’, İslam’da ise ‘Kur’an’ üzerinden giderek kadına yönelik şiddetin kutsal kitaplarda hangi saik ve ilkelerle ele alındığı sorusunu soruyor ve dinlerin kadın mefhumunu nasıl okuduğunun izini sürüyor. Biri barışçıl, diğeri şiddet olmak üzere çift kutuplu sayılabilecek Yahudi kutsal kitaplarında barış ve sevgi pek çok defa vurgulanırken, bir baştan çıkarma figürü olarak kadın, erkeğin aşağılandığı pasajlarda hor görülme objesi, adet günlerinde pis, erkek tarafından sahiplenilmesi gereken güçsüz bir kişilik olarak karşımıza çıkıyor. Hristiyanlık’ta ise yaratılış hadisesi hakkındaki pasajlar genel hatları ile kadının durduğu zemini ve rolünü belirliyor. Doğan her Hristiyan bireyin asli bir günahla dünyaya gelişinin kaynağı en nihayetinde bir kadın. Nitekim kadının yaratılış olarak erkeğin bel kemiğinden yaratılmış olması da Yeni Ahid kaynaklı bir bilgi. Yeni Ahid pek çok pasajda kadın ve erkeğin eşit konumda olduğunu ifade ederken, kadının erkekten yaratıldığının ifade edildiği pasajlarda eril olanın daha yetkili olduğunun altı çiziliyor. Nitekim Hz. İsa’nın Dağ Vaaz’ında yaptığı evrensel barış çağrısını yayacak ve sürdürecek olanlar da yine Tanrı’nın oğulları oluyor. İslam’da ise özellikle ‘her nefis kendi yaptıklarından sorumludur’ ifadesi ile hem imtihanın hem sorgulamanın karşısında insan, cinsiyet fark etmeksizin biricikliği ile Tanrı’nın karşısında duruyor. Fakat aile kurumundaki ataerkil yapı ve eril hakimiyet tüm kutsal kitap ve dinlerde ortak bir ilke olarak karşımıza çıkıyor. Ancak, İslam’ın kadına bakışı cinsiyet değil, şahsiyet üzerinden. Kur’an’ın kullandığı eril hitap dili ise kadına yönelik ayrımcılık hususunda en çok dikkat çeken unsurlardan birisi haline geliyor."
2162, 
2163,"Aynur Eryiğit kutsal metinlerde kadına ve şiddete bakışın izini sürerken metin ve anlam ile kolektif anlayış ve dindar aklın bu konuyu okurken düştüğü ikilemi de ele alıyor. Zira metin, kendi ontolojik varlığı içinde metin. Onun pratiğe geçmesi ve toplumsal bir yaşam biçimi halini alması kolektif aklın onu nasıl yorumladığı ve hayata geçirdiği ile ilgili oluyor: ‘Her üç dinin kutsal kitaplarına baktığımızda, dini temelli olduğu iddia edilen pek çok şiddetin dinden değil, uygulayıcılarının cahilane ya da kasıtlı tutumlarından kaynaklandığıdır. Bu yanlış tutumların temelinde nesiller boyu uygulanarak gelenek haline gelmiş olan adetlerin erkekler üzerindeki etkisi inkâr edilemez. Görülen o ki, gelenekler ve adetler çoğu zaman kişi üzerinde dinden daha etkili olmaktadır.’Bu anlamda tarih boyu süren eril hakimiyet, hem devlet hem de din üzerinden metinleri fıtratın çift kutupluluğu üstünden değil, varlığını hiçbir aklın yadsıyamayacağı yahut yok sayamayacağı ayrımcılık üzerine inşa ediyor. Bu ayrımcılığı din üzerinden temellendiren eril dindar akla karşı kendi varoluşu için savaşan, hakikati söylemekten, ‘parrhesia’ olmaktan çekinmeyen kadın ise tarihin karşısında her geçen gün daha güçlü bir dirim, bir bilinç ortaya koyarak varlığını sürdürmeye devam edecek. Aynur Eryiğit Bader’in kaleme aldığı bu eser tahakküme karşı direncin başat örneklerinden sadece biri."
2164,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2165,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2166,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2167, 
2168,Konuk Yazar: Merve
2169,"Toplumun seni ”kadın” olarak kabul edebileceği yaşa gelip de kendini öyle görememek… Kadın olmak cinsel bir deneyimi gerektirirken ben daha bir erkekle arkadaşlıktan öte bir ilişkiye dönecek her birlikteliği reddediyorum, sonra kendimi bunları reddettiğim için “kadın” kabul edemiyorum ve kadın kabul edemediğim için değersiz hissediyorum ve devamında bu kabullenemeyiş çirkin bir girdaba dönüşüyor benim için. Bedensel olarak da yaşını bir hayli küçük göstermek, çocukluğundan beri annenin ara sıra “güzel kız” tanımlaması yapması ve başka zamanlarda seni diğer kızlarla kıyaslaması akabinde gelen “güzel kız” tanımına uymadığını ziyadesiyle hissetmek de bu duygulanımlara ziyadesiyle yardımcı oluyor. "
2170,"Ve şimdi… Çok iyi ve sevecen bir arkadaş olabilen ben, bir erkekle duygusal bir yakınlık kurma ihtimalim olduğunda züccaciye dükkanına giren file dönüşmekten kendimi nasıl kurtarabileceğimi, “Karşıma isteyeceğim biri çıkmıyor aslında” yalanından nasıl kaçabileceğimi bilmiyorum. Çoğu iç konuşmamda hep güzel olmak zorunluluğu karşıma çıkıyor, hayatıma girmesini istediğim adamla daha en başından yaptığım “Cinsel beklentiye girme” konuşması da hep elimde patlayan maytaplardan birisi ki elimi, yüzümü, yaralıyor ve en kötüsü de beni büyük oranda korkutuyor. O zaman da kendime şunları sormadan edemiyorum: “Acaba ben normal değil miyim?”, “Acaba bu benim ailemden öğrendiğim ve beni içine alan koca gri bulut ‘evlenmeden cinsellik haram o yüzden doğru yapıyorum’ cümlesinin altına mı gizlenmiş?”"
2171,Ayırt edemiyorum ve anlam veremiyorum. Çözüm terapi almak mı yoksa Mukadder Hanım Teyze’nin dediği gibi “evlenince geçer” mi?
2172,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2173,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2174,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2175,Yazar: Feyza & Ayşe Özlem
2176,
2177,"Bir süredir sosyal medyada kadının beyanını esas alan karinenin adil olup olmadığı tartışması dönüyor. Biz de bu konuda son sözü söylemek için değil, bir tartışma açmak için bu kısa yazıyı yayınlamak istedik."
2178,"Akademide hukukçular, kadın çalışmaları yürütenler bu konuda kapsamlı analizler yapıyor, yoğun tartışmalar yürüyor; masumiyet karinesi ile çeliştiği noktalar, hangi durumlarda beyanın esas olması gerektiği/kapsamı, uygulanması ve uygulanmaması durumunda ortaya çıkacak toplumsal sonuçlar, risk analizleri vs… Sonuç itibariyle onca tartışmadan sonra uygulanmasının hukukî açıdan sonuçlarının çok daha iyi olacağı kanaati oluşuyor ve uygulanıyor, bu pek çok ülkede böyle, durum bu…"
2179,"Elbette bunlar daha fazla tartışılmalı, geliştirilmeli ve en makul, en az mağduriyetin doğacağı dengeli bir yol tutturulmalı. Gelin görün ki bizim gözlemlediğimiz, bilhassa muhafazakâr bir dünya görüşüne sahip olanlar, ya da İslamcılar bunca insanlığın hukukî tecrübesini, yürütülen tartışmaları, akademik çalışmaları hiçe sayıp yine buradan feminizmi şeytanlaştırabiliyorlar, dış mihrak senaryoları yazabiliyorlar. Hukukun bu çetrefilli alanları gerçekten kültürel olgunluk gerektiren alanlar ve belki bizim ilk elden karşılaştığımız muhafazakâr dokuda en çok eksik olan şey de tam olarak bu. Farklı çevrelerde (seküler ya da muhafazakâr) erkekler tarafından yürütülen tartışmaların ortaklaştığı nokta ise bunun tam bir erkeklik endişesi olduğu gerçeği. "
2180,"Bizim sokaklarda, evde, okulda, işte, duvarlara çarpa çarpa, kadınlıkla ilgili öğrendiğimiz bir gerçek var. Kadınların bedenine yönelik suçlar, cinayet, gasp, hırsızlık gibi başka suçlara bir açıdan benzemiyor. Çoğu zaman hayatının normal akışı içinde, erkekler (muktedirler) için sıradan kabul edilen bir rahatsızlığın aslında sıradan olmadığını anlatmaya çalışıyoruz biz. Ortada sistematik bir eşitsizlik ve alan savaşı var. O yüzden kadınların (mağdurların) beyanı esastır diye bas bas bağırmamız, sadece saldırı yaşandıktan sonra kriminal incelemenin nasıl yürütüleceğiyle ilgili değil. Tam da tacizi engellemek için, erkeklerin kadınların kendilerini rahatsız hissedeceği durumlardan kaçınması için, kendilerine çeki düzen vermeleri için, mekanın erkek egemen kurgusunu farketmeleri ve birkaç adım geri adım atmaları için gerekli.Şöyle bir rahatsız olsunlar diye yani. Zira öbür türlü kadın kendini yiyip bitiriyor, etraftakiler durumun normal olduğunu ya da kadının hal ve tavrından kaynaklandığını söyleyip duruyorlar. Erkekler, kendileri düştükleri ve kadınları içine düşürdükleri durumun taciz olduğunu duydukları anda zaten toplumun onlara verdiği zırhlarını giyip masumiyet karinesi diyorlar. Kadınlık öyle rahatsız bir deneyim ki bu dünyada, ancak erkeklerin her halukarda olağan şüpheli olup masumluklarını ispat için bir adım geri atmalarıyla düzen değişecek."
2181,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2182,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2183,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2184,Konuk Yazar: Hilal Alkan
2185, 
2186,"Ravensbrück bir kadın toplama kampı. Kamp, 1938-1945 arasında 130.000 kadını korkunç dişleriyle öğütmüş. Direnişçi, uyumsuz, ahlaksız, Yahudi, Çingene, komünist, Yehova Şahidi, asi ve hain olmakla damgalanan kadınlar burada zorla çalıştırılarak terbiye edilmişler. Sadece cezalandırılmaları ve hizaya çekilmeleri yetmemiş; elleri, bacakları ve sırtlarıyla Alman Savaş makinasının benzini olmaları istenmiş. Silah fabrikalarında, üniforma diken atölyelerde ölene kadar çalıştırılmışlar.  Siemens (evinizdeki süpürgeyi yapan Siemens), kadınların emeğine daha uzun saatler konabilmek için, kampın hemen yanına bir fabrika kurmuş hatta. Evet, 1945’e kadar Almanya’da köleler varmış, sayıları milyonu aşan köleler. Köle emeğiyle çalışan bu makina Avrupa’nın geri kalanına ve Afrika’ya ölüm yağdırmış."
2187, 
2188,"Ravensbrück, gaz odaları, fırınları, ranzaları ve çizgili mahkum üniformalarıyla pek mükellef bir kamp. Üstelik salkım söğütlerin saçlarını yıkadığı harika bir gölün kıyısında. Tatlı, narin sayfiye şehri Fürstenberg’in birkaç kulaç mesafesinde. Kamptakilerin manzarasının en belirgin öğesi Fürstenberg’deki kilisenin kulesiyken, Fürstenberg sakinleri kamptaki fırının (ekmek fırını değil haliyle, krematoryum) bacasından nazlı nazlı süzülen dumanları seyretmişler yıllarca. Şehirdeki tren istasyonundan kampa yürüyen mahkumları görmüşler, sabahları fabrikalarına gitmek için şehirden geçerken hep daha bir zayıf göründüklerini muhtemel ki farketmişler, bacadan çıkan dumanı ve o tuhaf kokuyu solumuşlar; ancak gördüklerine, işittiklerine, kokladıklarına şahitlik etmeyi reddetmişler."
2189, 
2190,
2191,Görsel: Will Lammert’in Tragende heykeli ve kamptan Fürstenberg manzarası
2192, 
2193,"Bu kampta kadınlar sardunya yetiştirmiş midir bilemiyorum. Şarkı söylemişler ama; dua etmişler, birbirlerinin bitlerini ayıklamışlar, yaralarını sarmışlar, kavga etmişler, arkadaşlarını ağlayarak ölüme yollamışlar. Yetiştirdikleri patateslerin çiçeklerini de sevmişler muhakkak, ender boş zamanlarında güneşin altına uzanarak kavakların hışırtısını dinlemişler. Nereden mi biliyorum?  Çünkü Fürstenberglilerin aksine bu kadınlar şahitlik etmişler. Buldukları en ufak kağıt parçasına, SS’lerden aşırdıkları gazetelerin kıyısına, yiyecek kolilerinin arkasına, toprak kaplara, kırpık kumaşlara kamptaki hayatlarını çizmişler. Zulmü, açlığı, dayağı, cesetleri, kalabalığı, soğuğu, ölümü, saçların kazınmasını, zorba gardiyanlarını… Ama sadece bunları değil. Aynı zamanda dostluğu, yakınlığı, birlikte iş yaparkenki uyumu, memedeki bebekleri, sarılıp uyuyan yatak arkadaşlarını da çizmişler. Ravensbrück’ten geriye oraya buraya gizlenmiş, kaçırılmış, fabrikalarda saklanarak kurtarılmış binlerce çizim kalmış. "
2194, 
2195,
2196,
2197,
2198,"Görsel: Eliane Jeannin-Garreau 2, Helen Ernst 2 ve Maria Hiszpanska"
2199, 
2200,"Bunlardan bana en çarpıcı gelenleri kadınların birbirlerini yani mahkum dostlarını çizdikleri resimler. O portrelerdeki kadınlar öyle güzel, öyle aydınlık duruyorlar ki Fürstenberg’e sandal sefasına gelmişler sanabilirsiniz. Kamptaki hayatın ve ölümün tasvir edildiği çizimlerde gördüğümüz kopacak kadar incelmiş bedenlere, çökmüş avurtlara, düşük omuzlara sahip değiller. Parlak saçları, hafif dalgın, hüzünlü bakışları var. Çizimleri yapanlar, kızkardeşlerinin varlığına şahitlik ederken şefkatle, özenle, koruyarak, kollayarak bakmışlar onlara belli ki. Onları insanlıktan çıkarılmış bedenler olarak değil dostları, sevdikleri, meslekleri, yetenekleri, zevkleri kısacası hayatları olan kadınlar olarak resmetmişler. Var olduklarına; bir güzel ruh olarak, parlak saç telleriyle, narin bir tenle bu dünyaya değip geçtiklerine, istatistiklere giren bir sayıdan, makinanın bir dişlisinden, harcanabilir kollardan ibaret olmadıklarına şahitlik etmişler. O resimler bir armağan, dostluğun armağanı. Resmi çizilenle konuşan, ‘bu koşullardayız ama varlığın şüphe götürmez, ben şehadet ederim’ diyen armağanlar."
2201, 
2202,
2203,
2204,
2205,"Görsel: France Audili, isimsiz ve Aat Breun"
2206, 
2207,Aynı No Estamos Todas çizimleri gibi.
2208, 
2209,"Meksika’da cinayete kurban giden kadınların varlığına, güzelliğine, yaşamına, hikayesine şahitlik eden bu çizimlerde de aynı şefkat, aynı özen var. Kadın cinayetlerini yerde yatan bir cesetle, şiddeti morarmış bir gözle ifade eden bakıştan bambaşka bir şekilde hayata, o hayatın üretkenliğine, doğurganlığına, ışığına odaklanmış bir göz. ‘Hepimiz burada değiliz, Matilde eksik’ derken, kaybımızın ne kadar büyük olduğunu gösteren bir göz."
2210, 
2211,Görsel: No Estamos Todas çizimlerinden birkaç tanesi
2212, 
2213,Uzun uzun bakın bu resimlere. Sizce bir kadının şahitliği kaç erkeğinkine eşit?
2214,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2215,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2216,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2217,Konuk Yazar: Hale
2218,
2219,"İslamcı bir aileden gelenler bilir ki müslümanların evinde haremlik-selamlık uygulaması esastır. Bizim ev de, o evlerden biri oldu hep. Ancak bizim evde bu uygulama çok katı bir şekilde uygulanmadı. Bunun sebebi evimizin tek erkeğinin babam olması ve kalabalık misafirlerde hizmete tek başına yetişememesi idi. Buna rağmen ısrarla kadın-erkek ayrı odalarda oturmaya devam ediyorduk. Ediyorduk da “bazen” etmiyorduk. O bazenler keyfî bazenler de değildi. Biraz geriye çekilip baktığımda bu “bazenler”in misafir profiline göre şekillendiğini rahatlıkla görebiliyordum. Bu noktada anlamakta zorlandığım bazı tuhaflıklar belirginleşmeye, çelişkiler bağırmaya, o çok güçlü prensipler buharlaşmaya başlıyordu."
2220,"İlk misafir profili akrabalar. Sıradan bir Anadolu ailesinde anne ve babalarımızın pek çok kardeşi vardır ve buna bağlı olarak yakın akraba sayısı da oldukça fazla olur. Şayet anne ve babanız aileden gelme birer İslamcı değilse, yakın akrabalarla ilişkiler çoğunlukla onların ölçülerine göre kurulur. Bizde durum şöyle mesela: Bir odaya sığamayacak kadar kalabalık isek veya çoluk çocuk fazla ise ayrı oturulur. Odalar arası giriş çıkışlar serbesttir. Herkes birbirinin eşini tanır ve konuşur. El öpme ve tokalaşma noktasında mahremiyet gözetilir ama bazı yeni gelinler saygı icabı bu kuralı çiğner ve amcaların, eniştelerin elini öper. Aynı şekilde genç erkekler özel günlerde yengelerle sarılır, kucaklaşır. Ancak bu durum kesinlikle yadırganmaz. Çayı, kahveyi ben tutarım, diğeri toplar. Erkek kuzenler, eniştemler mutfağa gelir, sigara içerler, orada muhabbet ederiz. Yani mevzu açık, aileyiz."
2221,"İkinci misafir profili komşular ve tanıdıklar. Bu kesim de yine akrabalar gibi “fikrî” yakınlıktan ziyade sosyal yakınlığımız olan kesimdir. Bu insanlar bizim gibi “İslamî” düşüncelere falan sahip değiller. Yurdum insanı. Evimizde bu kimseleri ağırlarken haremlik-selamlık oturuyoruz. Mesafe biraz daha açılıyor. Karşı cinse sadece hal-hatır soruluyor. Ancak babam yine mutfağa gelmiyor, amcalara çayı, kahveyi ben tutuyorum. Sağ olsunlar halimi hatırımı soruyorlar. “Ne yaptın, okul/iş ne oldu, nasıl gidiyor, bizim oğlan da/kız da…” şeklinde kısa bir konuşma geçiyor, mutfağa gidiyorum. Yolcu ederken ailece kapıdan uğurluyoruz. "
2222,Buraya kadar her şey normal. Ta ki evimize “Müslümanlar” gelene dek. 
2223,"Üçüncü misafir profili “fikrî” kardeşliğimiz (?) olan kimseler. Onlar gelirken sirenler çalıyor, gerekli güvenlik önlemleri alınıyor, ön hazırlıklar yapılıyor. Her şey kadınların ve erkeklerin birbirini göremeyeceği şekilde ayarlanıyor. Hele de beyler eşlerini getirmedilerse durum vahim. Kalabalık oluyorlar ve zavallı babacığım tüm akşam hizmet etmek zorunda kalıyor. Kapıyı babam açıyor ve beyleri salona alıyor. Babam, kapıdan onu görebileceğimiz bir yere konumlandırılıyor. Çaylar termosa konuyor ki odadan çok çıkılmasın. Mutfak ile salon arasına bardak ve tabakları değiş-tokuş edebileceğimiz cinsiyetsiz bir sehpa koyuyoruz. Bir şekilde babama ulaşamazsak kapıyı tıklatıyoruz. Kesinlikle seslenmiyoruz. Sonra geriye çekiliyoruz. Lavaboya çıkmak isteyen olursa babam aralığa çıkıp yolu boşaltıyor. Bir de bu kadar önleme rağmen pür tesettürlüyüz. "
2224,"İçerde bazen siyasî, bazen sosyal, bazen dinî ve ilmî tartışmalar dönüyor. Duyabileceğim kadar yaklaşıyorum. Kapıdan dinliyorum, içimden kendi kendime konuşanlara cevap veriyorum, itiraz ediyorum, soru soruyorum. Pek çok kez o kapıdan aniden çıkan babama yakalanıyorum. Bazen şehir dışından, Ankara’dan, İstanbul’dan akademisyenler, yazarlar veya kanaat önderleri şehrimize geliyor, evimize misafir oluyor ve ben yüzünü bile göremiyorum.  "
2225,Bu kadar söyleyeyim gerisini siz anlayın demeyeceğim. Benim hala anlam veremediğim bazı tuhaflıklara işaret edeceğim:
2226,"Bu üçüncü grup misafirler ilk iki gruptan güya daha “Müslüman” olmalarına rağmen ellerinden, dillerinden, gözlerinden emin değil miyiz ki diğerleri ile kurduğumuz sosyal ilişkiyi bunlarla kuramıyoruz? "
2227,"Bu üçüncü grup misafirlerle konuşacak, tartışacak, paylaşacak daha çok ortak noktamız olduğu halde neden ben sadece gelinler ve kızlarla çoluk çocuk muhabbeti (asla küçümsemiyorum, sadece sınırlılığa dikkat çekiyorum) yapmak durumunda kalıyorum?"
2228,"En tuhaf yere geliyorum. Bu üçüncü grup misafirlerle kitapçıda, fakültede, konferanslarda, hasbelkader dışarda bir yerlerde (kamusal alanda!) karşılaştığımızda selamlaşıp konuşuyoruz da, neden evimizde konuşamıyoruz? Evde neden karşılarına çıkamıyorum? "
2229,Bir akşam Engin Noyan misafirimiz olmuştu. Müslüman amcalar azaldıktan sonra babama “ Ev halkınızla tanışmayacak mıyız hocam?” demiş. Babam bizi içeri çağırmıştı. Çok sevinmiş ve bir o kadar da mahcup olmuştum. Yanlış bir temsil olduğumuzu o gün çok daha net bir şekilde fark etmiştim. 
2230,"Şimdi biraz babamın yaşlanmasını ve rahatsızlığını fırsat bilerek, “yüzsüzlük” edip, Müslüman amcaları kapıda karşılıyorum, ceketlerini alıyorum. Arada tanıdığım ve hatta öğrencisi olduğum kimseler denk geliyor, hal hatır soruyorum, bazen hal hatırdan fazlasını soruyorum ama hala çaylarını tutabilmiş değilim. Zaten artık tutmak da istemem. Çünkü iyice feministleştim ve toplu ortamlarda kadınların erkeklere hizmet ederken varlık göstermesinden rahatsızlık duyuyorum :). Ayrıca yıllardır toplandılar da ne oldu… ne İslamî nizam var ortalıkta, ne reform ne de medeniyet… Hepsinin kızı akademisyen oldu (benim gibi), bir sürü erkeğe ders anlatıyor, tebliğ sunuyorlar. Kendilerinin bu husustaki kanaatleri ne acaba, nedense hiç merak etmiyorum. "
2231,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2232,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2233,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2234,Konuk Yazar: Esra Gürbilek
2235,
2236,"6 yaşında bir kızım ve 11 yaşında bir oğlum var. Geçen ay eğitimci bir arkadaşıma takılıp ücretsiz bir konferansa katıldım. İstanbul95 Şehirde Oyun Konferansı, bir vakit çok düşündüğüm, dertlendiğim oyun konusunu işliyordu. İyi ki gitmişim, şehir ve onu nasıl kullandığımızla alakalı epey kafam açıldı."
2237,"Bu yazıyı yazmaya karar verdim, çünkü okuyan eden insanlar olarak bile, bazı konularda farkındalığımız çok az ya da yerleşmiş önyargılarımız çok fazla. Şehri ne biz, ne de dolayısıyla şehri planlayanlar küçük bir çocuğun bakış açısından görmüyor. Oysa İstanbul95 programının da savunduğu gibi 95 cm boydaki bir çocuğun boyundan şehiri yaşanır hale getirebilsek zaten hepimiz için bambaşka bir şehir ortaya çıkacak."
2238,
2239,"Bu konuda koca İstanbul’da kim ne yapabilir ki denilebilir ama, konuşmacılardan Abhimanyu Prakash’in dediği gibi şehirde çocukla alakalı düşünülen her şeye küçük küçük bu bakış açısını katarak başlayabiliriz. Mesela Rethinking Childhood’dan Tim Gill, riskin nasıl da risksiz parklardan çok daha eğitici ve hatta güvenli olduğundan bahsetti. İstanbul Zorlu Center’daki çocuk oyun alanının tasarımcısı Elger Blitz, Amsterdam’daki bir spor sahasını nasıl, hem çocuklar hem gençler hem de her yaştan yetişkin için aynı ölçüde sevilen ve faydalanılan bir yere dönüştürdüklerini anlattı. Gençlerin çocuk parklarını haşince kullanıyor olmasından şikayet ettiğim zamanları düşündüm, aslında parklar onlar için de bir sosyalleşme alanı ve park tasarımları çocukların olduğu kadar onların da kullanımı ve ihtiyaçları düşünülerek tasarlanmalı."
2240,
2241,"Konferans daha öne düşünmediğim ve hatta fark etmediğim pek çok konuda ufkumu açtı. Mesela Arnavutluk’un başkenti Tiran’da İstanbul95’in benzeri bir proje yürüten Simon Battisti, okulların bahçelerini ve çevre alanlarını nasıl çocuk perspektifiyle yeniden tanımladıklarını anlattı. Elbette beldiyelerinin yüzde yüz desteğiyle yol alabiliyor olmaları çok önemli bir faktör. Hakikaten İstanbul’da okul bahçelerinin çoğu haftasonları ölü alan olarak bekliyor, ya da otopark olarak kullanılıyor. Kocaman alanlar var elimizin altında aslında. Çocuklarımızın erken yaşlarında ya da sonra hiçbir şekilde “apartman çocuğu” olarak yetişmesi bir kader değil. Elger Blitz’in dediği gibi: “Bir şeyi nasıl kullanacağınız tamamen bakış açınızla alakalı.” Hakkikaten en başta belli ön kabullerden kurtulmamız gerekiyor."
2242,
2243,"Konferansın en sürpriz heyecanı benim için Sokak Bizim Derneği’ni tanımak oldu. Derneğin yöneticilerinden Arzu Erturan, sokakları nasıl trafiği kapatıp günübirlik sosyal alanlar, oyun alanları yarattıklarını ve bunu yapmanın kolaylıklarından bahsetti. Mahallelinin kendi başına da bu davranışı geliştirdiği örnekler, gerçekten bir bakış açısı değişiminin de habercisi. Ben de yaşadığım bölgede yapabileceklerimizi araştırmaya giriştim. Hiçbir şey ilk anda düşündüğümüz kadar zor değil, bütün bunları biraz da bunu hissetmenizi istediğim için yazıyorum. Konferansın yıldız bir ismi de Gil Penalosa idi. Bogota eski belediye başkan yardımcısı Penalosa’nın şu lafı aklımdan çıkmıyor, “Mesele para değil. Yoksa dönen kavşaklar, alt geçitler, onlara da para olmazdı.”"
2244,"Şehrimizi, imkanlarını ve yapabileceklerimizi küçümsemeyelim. Bir yerden ya da her yerden küçük küçük başlayalım."
2245,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2246,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2247,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2248,"Gülizar bir dakika, dinle beni. Aşk değil o. Müziğin ritmine aldanma. Biliyorum keyifli bir müzik ama sözlerine odaklan ne olursun."
2249, 
2250,"Eller tuttu mu elini,"
2251,"Kimse sardı mı belini,"
2252,"Yabancılar da gördü mü gerdanındaki benini,"
2253,Kıskanmakta haksız mıyım Gülizar?
2254, 
2255,"Gülizar topla kendini bu aşırı takip ve kısıtlamaya girer, aşktan değil zorbalıktan hepsi. Bugün kıskanıyorum der, yarın yasaklara bahane eder o kıskançlığını. Sevmek sevdiğini kısıtlamak olmamalı. Yaşatan, yeşerten sevgileri arayalım Gülizar, gel benimle. Biliyorum eğlenceli bu notalar, kalbin pır pır ediyor dinlerken, ama bu sarhoşluğun sonu acı, aç gözünü. Şiddet bir kar topu gibi, büyüyerek üstüne gelir de durduramazsın sonra. Ne olur şimdiden gör bazı şeyleri."
2256, 
2257,"Aşkın yazılmış alnıma,"
2258,"Damarımdaki kanıma,"
2259,"Başka birini seversen,"
2260,"Bil ki kıyarım canıma,"
2261,Kıskanmakta haksız mıyım Gülizar?
2262, 
2263,"Gülizar aç gözünü diyorum. Yolun başında diline ölümü doladı baksana. Bugün kendine kıyan yarın sana döndürmez mi öfkesini bir düşün. Sevmek şiddetle değil şefkatle olmalı. Güven vermeli. Sevgi iki insan arasında gün be gün büyümeli. Seven insan kıskanmaz Gülizar inanma. Seven insan sadece sever, iyilik güzellik büyüten bir sevgiyle sever."
2264,"Şiddetin adını koyalım Gülizar; ısrarla mesaj attığında, “ben aradığımda o telefon açılacak!” dediğinde, sosyal medya hesabın-cep telefonun gibi kişisel alanlarına müdahale ettiğinde (o resmi sil, onu yazma, onu beğenme, şunu beğen, şuna abone ol vs.), istediğini yapmazsan bir takım acı senaryolarla tehdit ettiğinde (gelmezsen fena olur, dediğimi yapmazsan ailene söylerim vs.), istemediğin zamanlarda dahi öptüğünde, cinsel ilişkiye “hayır” demeni cevap olarak kabul etmediğinde… Bunlar seni çok sevdiği için, aşkından deliye dönüp seni merak ettiği için, çok seven her aşık gibi hakkında her şeyi bilmek istediği için, öfkesine hakim olamaması kalbini yakan aşkın dengeleri bozmasının sonucu olduğu için değil."
2265,"Şiddet sevgiden doğmaz Gülizar. Şiddeti tanı, kendini koru ne olursun. "
2266,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2267,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2268,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2269,Konuk Yazar: Silahsız Avrat
2270,
2271,“Ağlarım aklıma geldikçe” seviştiklerimiz…
2272, 
2273,"Sevişmek deyince hepimizin aklına bir takım anahtar kelimeler gelir; seks, günah, haram, evlilik, tabu, bekaret, seks, acı, dağılma, gebelik, bebek… Nadiren, biraz da şanlıysak aşk gelir."
2274,"Çoğu kadın biliyor ve tartışıyor ki erkeklerin ve eril olanın bizim arzulama kapasitemizle ilgili bir sıkıntısı, derdi var. Yani erkeğe nesne olarak kalmamıza alışmış bir yapının içinde büyüyoruz; özneleşmemek üzere öğütleniyor, arzulanan olmaya güdümlü yaşıyoruz. "
2275,"Bu yazıda cinselliğin din içindeki helal ve haram sınırlarını tartışmayacağız. Bir tık seküler bir yazı olacak; islami perspektiften yazmıyorum, belirtmekte fayda var."
2276,"İlk birlikteliğimi 22 yaşında fazlasıyla objektif, bilinçli ve mantıklı bir anımda yaşadım. 
22 yaşıma kadar cinsel ilişkiye dair neredeyse hiçbir bilgim yoktu. Bu konu hakkında ailemdeki kadınlara biraz kızgınım diyebilirim. 22 yaşına kadar bu birleşmenin nasıl gerçekleştiği, nelere dikkat edilmesi gerektiği vs ile ilgili hiçbir datamın olmaması üzücü.  Arkadaşlarıma soramayacak kadar bu konuda kapalı bir insandım, internet ayıklayamayacağım kadar ekstra çirkin bilgiyle doluydu. Konu ilgimi çekmiyordu, 22 yaşıma kadar hiçbir erkekle sevişmeyi istemedim bunu açıksözlülükle söyleyebilirim. Çünkü bedenimi, hazzımı ve arzumu henüz keşfetmemiştim. Ama yine de benden yaşça büyük bir kadının -bence bu annemdir- bana objektif bir şekilde bunu anlatabilmiş olmasını, yol gösterebilmiş olmasını isterdim."
2277,"Elimde herhangi net bir bilgi yoktu.  Bekaretin tam olarak ne olduğunu, canımın acıyıp acımayacağını, bedenime tam olarak ne olacağını, bu mevzunun neden bu kadar önemli olduğunu düşünmeye başladığım süreçte bir şeyler de öğrenmeye başladım.  Cinsellikten keyifle bahseden bir kadınla tanışmadım. Annem yıllarca sevişmemek için babamla kavga edip şiddet görmüş bir kadın. Birçok kadınsa ilk cinsel birleşmede canının nasıl yandığından bahseder (böyle bir şey de yok, bu fizyolojik bir rahatsızlık halinde oluyor). Neticede zihnimde bu konu büyüdü büyüdü büyüdü ve o akşam bu operasyona hazır olduğuma karar verdim.  "
2278,"Çok aşık olmamakla beraber sevdiğim bir adamlaydım. Odasındaki iki çekyattan birinde o birinde ben uyuyorduk, bazı gecelerde onda misafir olarak kalırdım. Arkadaşım gibiydi ama değildi, sevgilim hiç değildi, aramızda saçma bir gerilim olduğunu hissediyordum. Ama onda kaldığım hiçbir gece beni rahatsız etmedi. Öylece uyuyup uyanıp işe ya da okula gidebilirdim. Ondan biraz etkileniyordum. Sevgili olmayacağımıza emindim, onun hayatımda daimi kalmayacağına emindim, daha önce hiçbir erkekle sevişmemiştim ama yine de bu deneyimi ilk kez onunla yaşamak istediğime karar verdim. Çünkü benden büyüktü, beni koruyan biriydi, benimle sevgili olmak istemeyecekti, bekaretimi bozmak ya da bozmamak gibi bir algısı yoktu, buna bağlı olarak bana bir borç ya da sorumluluk hissetmeyecekti ya da buna bağlı olarak bana aşık olmayacaktı. Tam olarak bu konuyu duygusal-toplumsal normlar dışında yaşayabileceğim tek insandı. Böylece onunla yaşayacağım bu birliktelik ve sonuçları bir operasyon olarak hafızamda steril bir şekilde sakince hatırlanacaktı. "
2279,"Birlikte olalım, dedim. Emin misin bunu benim için istemiyorsun değil mi, dedi. Hayır kendim için istiyorum, dedim. Yapmak zorunda değilsin, dedi. Biliyorum zorunda olmadığımı, dedim. Biraz odunca ama evet biraz böyle oldu. "
2280,"Birlikte olduk, canım acımadı. Elbette bir keyif almadım çünkü keyif alabileceğimi bilmiyordum, bir ameliyatta güvenli bir doktoru bekliyormuşum gibi seksin bitmesini bekledim.  Kanama durumum olmadı, hatta o an “ Aa nasıl ama ben bakireyim, kan man yoksa bekaret bu işin neresinde  bekaret tam olarak ne acaba?” diye bile düşündüm. Her kadında kanama olmayacağını bile bilmiyordum siz düşünün gerisini. Neyse gayet sakin bir şekilde bu olayı izledim. Bedenim dağılmadı, eksilmedi, vücudumda bir anormallik yoktu, sıradan bir öpüşme gibiydi ve artık bakire değildim. "
2281,"Bu bekaret mevzusunu hala bu dönemde bile nasıl bu kadar abartıyor, yüceltiyor, farklı değerlendiriyoruz anlayamıyorum. Yani aslında şunu anlıyorum, iki insan ilk kez birbiriyle sevişen kişiler olmak isteyebilir. Ama karşılıklı bekaret ortamının yüksek oranda az olduğu bu ülkede bir kadın bakir olmayan erkek/ler karşısında bu durumu nasıl önemseyebilir? Gerçekten önemser mi önemsemeli mi? Taze evliyken ayrılmak durumunda kalan bir kadın bile “tekrar nasıl evleneceğim” diye sırf bu yüzden kaygı duyabilirken (arkadaşımdır), erkekler elini kolunu sallaya sallaya istedikleri dozda bunu deneyimliyor. "
2282,"O akşam bu birliktelik tam planladığım gibi oldu. O arkadaşımla da arkadaş kalamadığımız ve sevgili de olamadığımız için bir daha hiç görüşmedik.
"
2283,"Artık özgürdüm. Şu menem bekaretten kurtulmuş, elmayı yemiştim (topluma göre ayvayı). Bundan sonra bekaret mevzusunu önemseyen hiçbir erkek zaten benim karşımda olmayacaktı, baştan yollarımız ayrılacaktı. Bana da bu konuyu aşmış ve benim cinselliğimi tanıyan, saygı duyan bir partner düşecekti. Ya da sırf bekaretimi “bozduğunu”( ifadeye bakınız)  düşündüğü için bir erkek benimle evlenmeye ilişki sürdürmeye kalkmayacaktı. Zaten bu ondan önce olan bir şeydi onun sorumluluğunda elbette değildi, onu ilgilendirmiyordu. Beni seviyorsa kalacaktı, sevmiyorsa da gidecekti. Harika… "
2284,"Plan kısmen işlemekle beraber yine de ana akım sorunları tamamıyla yok etmedi. Hayatıma 3 ay sonra biri girdi, bu süre zarfında kimseyle birlikte olmadım. Hayatıma giren bu kişiyle birlikte oldum. Bakire olmadığıma şaşırmadı, kendisi de bakir bir erkek değildi. Bunu önemseyen birine benzemiyordu. Birbirimizi çok sevmiştik ve ilişki ciddi bir çizgide ilerlemeye devam etti. İlişki ciddileşirken elbette kendimize, geçmişimize dair önemli detayları paylaşmıştık; hayatımıza giren insanlardan bahsetmiştik. Ben de ona tıpkı size anlattığım gibi ilk birlikteliğimi rahatça anlattım. Ona yıllarca aşık olduğum ve çok acı çektiğim adamı da anlattım ama nedense o diğerini daha çok önemsedi. Tam bu noktada kafasında çok geleneksel bir mum belirdi ve şok oldum. Onun için yanıp kavrulduğum, aşık olduğum, 2 yıl peşinden koştuğum ama sevişmediğim adam önemli değil de saçma sapan bir operasyon memuru olan ilk birlikteliğimi yaşadığım kişi önemli hale gelmişti. Bence bu nokta çok önemli. Bu şu demek; “Senin arzunun bir önemi yok, senin arzunun gücü ,iktidarı, değiştirebilme kudreti yok. Yalnızca senin bekaret zarının bir kudreti var, o kudreti de benden önce başka birine bırakmışsın.” Tabii böyle söylemiyordu ama anladığım buydu. Partnerimle ilişkimiz devam ederken yıllarca peşinden koştuğum aşık olduğum adamın da bana aşık olduğunu ama farklı sebeplerle birlikte olamadığımızı öğrendim. Benimle konuşmak istedi bana ulaşmaya çalıştı ve partnerim de tüm bunları görmesine rağmen onu değil de benimle yatan adamı kıskanmaya devam etti."
2285,Ben buna çok afedersiniz bekaretimle gülerim…
2286,"Demem o ki, sizin kimi istediğinizi bile çok da sallamayan bir toplum söz konusu. Sizin ne aldığınızla değil ne verdiğinizle ilgilenen, sizi verici olmakla niteleyen, sizden çalan bir toplum söz konusu. En ummadığınız erkek bile bu konuyu size karşı hakaret, aşağılama ve suçlama yoluyla kullanabiliyor. Bu numaralara asla gelmeyin. Benden sürekli ilk deneyimim için pişman olmamı bekledi. Çok enteresan değil mi? Pişman olacak olsam neden yapayım? Hayır pişmanlık duysam onun yüzünden neden duyayım? Onunla yaşadığım cinsellik de aynı şey değil mi? O zaman bir gün bundan pişmanlık duyma ihtimalim de yok mu? Eğer iğrenç bir olaysa bu cinsellik fena bir şeyse, o zaman seninle neden yatıyorum? O zaman annem gibi odadan odaya kaçarak bölük pörçük uyuyarak ve ilişkiye girmenin onur kırıcılığına inanmış bir halde kocamdan da tiksinerek yaşamaz mıyım?"
2287,"Şimdilerde düğün hazırlıkları içerisindeyim aynı kişiyle. Annem diyor ki düğün akşamı bir otele geçersiniz eşinle… Yoo anne çay da içebiliriz evde, diyorum. Anlamıyor.  Öyle de bakire kafalar…"
2288,Velhasıl kız kardeşlerim için:
2289,1- Korunun
2290,"2- Öpüşmek kadar basit, olağan ve doğal bir şey bu; canınız illa da acımıyor, bu o an bedeninizin ne kadar hazır olduğuyla ilgili"
2291,3- Seksten sonra hayatınızda bir şey değişmiyor.
2292,"4- Bakireyseniz ve helal daireden çıkmıyorsanız da Allah denginizi size nasip etsin. Ama gerekirse boşanmaktan da korkmayın, dul olmak da çok mühim bir şey değil. "
2293,
2294, 
2295,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2296,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2297,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2298,Konuk Yazar: Zehra
2299,"
"
2300,"Emil Cioran, o dehşetengiz kitabı olan Azizler ve Gözyaşları‘nda der ki: “Tanrı, varlığını Bach’a borçludur.” "
2301,"Ben Tanrı’ya inanırım ve O’nun büyüklüğünü tenzih ederim. Fakat burada Sayın Cioran’ın ne demek istediğini anlayabiliyorum. Siz anlayamadıysanız pek de kasmayın, vakti var demektir. Konumuza dönelim, “Müzik çok şeydir.” ya da “Müzik her şeydir.” gibi cümleler her ne kadar klasikleşmişse de hakikatinin taze buğusunu hâlâ üstünde taşımaktadır. Ne demek istiyoruz?"
2302,"Müzik tanımı yapılamayacak bir trans hali veyahut insanın bir üst mertebesi…Her şahsın kendi nev’ine münhasır tamamlayacağı bir tariftir ve hepsi de şüphesiz haklıdır. Olmaz öyle şey demeyin, kimi dil bilimciler gibi tanımı yapılamayacağı şeyin varlığını da hakir görmeyin. Dil, hiçtir."
2303,"Benim müzikle hikayem ise doğumumun hemen ertesi kulağıma okunan hicaz makamındaki ezan ile başladı. Hatıralarım zihnimde her ne zaman canlansa onlara eşlik eden bir müzik arka fonda dilimi ve ruhumu beslemek için işe koyulur. Söz gelimi yaşadığım her aşkın evvela bir şarkısı vardır, ahiren şairi. Sonra hikayeler biter, tozlanır, elde var müzik… Aşk biter, sen şarkıyı hatırla. Sevgilim Halil Cibran’ın o çok sevdiğim “Bana ney çal, şarkı söyle…” mısralarını ne zaman yad etsem ruhumun köküne kadar tarifini yapamayacağım hislerle dolarım. İyi ki de tarifini yapamıyorum. Dil, hiçtir."
2304,"Bir şarkının elimden tutup bana tüm evreni gezdirdiği anlar o kadar çoktur ki… Buna ölümden sonraki hayatı da ekleyebilirim.  Mesela mahşere giderken Leo Trio Joubran’ın Masar’ı bize eşlik etse… Melekler Tracy Chapman’dan Baby Can I Hold You ile dans etseler orada. Öldüğümde sanırım kulağımda hissedeceğim tını Mor Karbasi’den, Yasmin Levy veya Eleni Karaindrou’dan olabilir."
2305,"Angelepolus sineması baştan sonra Eleni’nin dudaklarından çıkan soğuk buğu değil midir? Nuri Bilge, sinemada müziğin çok abartılmasından hoşlanmazmış, zannediyorum görüntünün önüne geçeceği korkusundan. Hak veriyorum elbette. Hiçbir görüntü, insanı ruhun nirvanasına ulaştırmak için müzik kadar etkili olamaz. Mozart’ın filmini yapmışlar, ne oyunculuktu ama! Tom Hulce… Müziğin ne olduğunu tarif etmek mümkün olmasa da Tom Hulce azıcık ucundan koklatabilir size."
2306,"Şarkıdan, korkunç bir kasırgadan kaçar gibi kaçtığım günleri de bilirim. Her şarkıya bir anlam yüklemenin bedeli, vakti geldiğinde ondan kaçabilme istidadını taşır kendi içinde. Yazık! Çok yazık! Mesela bariz bir örnek vereyim, ben bir aşkın sonuna geldiğimi anladığımda önce günlüğümü yakarım sonra müzik kutumdaki tüm şarkıları silerim. Hâlâ bir enstrüman kullanamama ayıbını çok derinden bir teessürle taşıyorum kendi içimde. Mızıka aldım ilkin. Bazen çalarım kendi kendime ahenksiz, öyle olsa bile bir his bir heyecan…"
2307,"Müzik coğrafyadır bir taraftan. İran’ı anlamak biraz Mohsen Namjoo, biraz Googosh, biraz Farid Farjad değil midir? Azerbaycan’ı anlamak biraz Qasimov, biraz Tebrizli demek değil midir? Rusya biraz da Evgeny Grinko’dur mesela… Batı’yı anlamak biraz Bach, biraz Mozart değil midir ve de Doğu’yu anlamak biraz Itri biraz Dede Efendi biraz Tanburi Cemil Bey, daha da doğusu biraz Kitarō değil midir? Bu böyle sonsuzluğa kadar uzayabilir Sevgili Okuyucu. Tek tek tüm üstatları sayamadığım için beni affedemeyin."
2308,"Müzik sadece insana has olan bir meziyettir. Dünyada o kadar çok ses var ki, evrenin kendi sesinden yaprakların hışırtısına, kuşların ötüşünden rüzgarın uğuldamasına…Ve fakat sese manayı giydirip musiki olarak sunmak insana hastır. Tanrımıza hamdolsun. Neredeyse her din, önemli ritüellerini musikiyle süsler. Hristiyanların gospel müziklerine bir kulak vermenizi rica edeceğim, Hindu ayinlerinde tütsü dumanlarına karışan nağmelere nitekim, cami veyahut türbelerde icra edilen ilahilere… Tanrıyı hissetmenin çoğu kere bir müziğin tınısında gizli olduğunu bilmek… Üstat Beethoven, “Tanrı sizin kulağınıza konuşurken benim kulağıma bağırıyor, ben bu yüzden sağırım.” der. Ne his, ne cümle, ne ruh ama… İşte böyle sevgili okurum. Muhabbetine doyum olmaz ama artık bana müsaade, zira bir deryaya daldık ki bugün ayaklarımızın yere değmesi nâmümkün."
2309,Hoşça bak zatına…
2310,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2311,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2312,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2313,Konuk Yazar: Mimoza
2314,
2315,"“Çift kanatlı olmalısın ki uçabilesin. Dünya için çalıştığın kadar ahiretine de çalışmalısın” der annem. Arada sırada değil, mütemadiyen der. Her telefon konuşmasında bu kuş metaforunu, günlük sorgulamalar takip eder: “Teravihe gidiyorsun değil mi? Bak ne güzel mübarek ay vaktini iyi değerlendir. Mukabeleye de gitmiyorsun, çok üzülüyorum ben.” Bense her ibadetimde Allah’ı değil, annemi başucumda hissetmekten kendimi alıkoyamam. Tabii ki benim güzel anneciğim de kızının çift kanatlı olup uçmasını hayal ederken, çift kişilikli bir insana dönüşebileceğini hiç düşünmezdi."
2316,"Sene 1998-­99. 28 Şubat sonrası baskıların hissedildiği bir dönemde ilkokula başladım. Babam bir devlet kurumunda memur ve Ankara’nın çoğunlukla memur, asker ve hukukçuların yaşadığı en seküler semtlerinden birinde oturuyorduk. Her gün okula giderken [tabii ki babamla çünkü annem kapalı] abim ve ben tekrar tekrar uyarılıyorduk: “Bak soran olursa biz Atatürk’ü seviyoruz tamam mı? Hafta sonu ne yaptığını sorarsa öğretmeniniz Kur’an-ı Kerim öğrenmeye gittiğini söyleme”. Saçmaydı ama bu tembihler işe yarardı. Çünkü ilim irfan yuvası okulumuzda her gün hocamız evdeki hayatımız hakkında sorular sorardı. Ailemiz hangi partiye oy veriyor, yılbaşında ne yapıyor, sureleri ezbere biliyorsak bunları bize kim öğretiyor, tek tek sınıfta ayağa kalkıp sorguya çekilirdik. Çocuk aklıyla garip gelmezdi ve sınıf öğretmenimizin niyetini hiç merak etmezdik. Hatta bu oyun hoşuma gitmeye başlamıştı. Okulda başka bir hayatım vardı, evde başka… Hayal gücümü sonuna kadar kullanırdım dindar hayatımızı maskeleyen hikâyeleri uydururken. Çoğu arkadaşımın ailesi sekülerdi ve ben onların arasında kendimi dışlanmış hissetmezdim, çünkü “Biz de yılbaşında tombala oynardık [babam yılbaşında hepimizi erkenden yatırırdı]” ve “Biz de yaz tatilinde deniz kenarına giderdik [mayo ya da bikini giymem yasaktı, annem mayonun altına kapri giydirirdi. Denize girmek için yalıtılmış mekânlar arardık]” derdik."
2317,"Ortaokula başladığım zaman artık tembihlere gerek olduğunu düşünmüyordu ailem. Ama benim de oyundan çıkmaya niyetim yoktu. Sosyal çevreme kendimi o zamana kada yansıttığım kimliğimle kabullendirmiştim. Seküler ve Atatürkçü olmak o dönem bir ergen için kendini açıklama çabası gerektirmeyen kolay bir kimlikti. Ama yazları Kur’an kursuna gitmeye başlamam işin rengini değiştirmeye başladı. Ben içten içe kendimi sekülerlik oyununa ait hissettikçe, ailem çift kanatlı olmam konusunda gitgide daha da ısrarcı oldu. Okuldaki başarım onları tatmin etmiyordu. Tek taraflı geliştirmemeliydim kendimi. Dini eğitimde de aynı başarıya ulaşmalı ve ailemin hayalindeki mükemmelliği elde etmeliydim. Bu durumun kaçınılmazlığını fark etmek ergenlik travmalarımı bir güzel katmerledi. Bu durumda dahi hayal gücümü kullanıp her yaz -asla güneş yanıklarıyla dönmediğim için (!)- uzun doğa kamplarına çıktığıma arkadaş çevremi ikna etmeyi başardım. Zordu ama alttan alta eğleniyordum bu durumla. Ancak liseye geçip ‘büyük gibi’ davranmamız gerektiğinin yavaş yavaş ayrımına vardıkça, bu oyunlar zorlaşmaya ve kimlik çatışmasına dönmeye başladı. Çünkü artık ailelerimiz dindar ya da seküler değildi. Biz dindar ya da sekülerdik. Dindarsan eteğin boyu dizlerini geçer, yakan ilikli olur, erkeklerle arkadaşlık yapmazdın. Sekülersen gizlice içki içer, erkek arkadaşların olur, mini etekle gelebilirdin okula. Bense etek meselesini es geçebilmek için tüm lise hayatım boyunca pantolon giydim, üst düğmeyi okula girmeden açtım ve erkeklerle arkadaşlık yaptığımı ailemden gizledim. Ayrıca artık hayatımızda ideoloji diye sonuna kadar savunmamız gereken bir kavram vardı. Atatürkçü öğretmenlerin olduğu bir lisede elbette yine Atatürkçü’yü oynamak en kolayıydı. Topluca “Kırkıncı yılında Denizlerin yolunda!” diye slogan atmak, Nazım Hikmet Kültür Merkezine gitmek de işin eğlencesiydi. Ama bu defa bir oyun olmaktan çok bir sahiplenişe dönmeye başladı bu ideoloji. Savundukça, öğrendikçe gitgide o kimliğe bürünmeye başladım. Hayat okulda güzel, evde fırtınalıydı. Bu durum ailemin hiç hoşuna gitmemişti. Hâlâ yazları ısrarla Kur’an kursuna gönderiliyordum, ne giydiğim takip ediliyor ve alttan alta annem dindar arkadaşlar bulmaya çalışıyordu bana. Bu durum çekilmez hâle gelmişti benim için. Ve tabii üniversitede İstanbul’da okuma fırsatını yakalayınca hiç düşünmeden ailemin yanından kaçtım. Ailem orada da peşimi bırakmamış, karma olduğu için öğrenci yurdunda kalmama izin vermeyip, tam olarak tanımadıkları bir cemaatin evine bırakmışlardı beni. Şansıma oldukça serbest bir cemaat eviydi ve ben nispeten aile baskısından kurtulduğum için çok mutluydum. Sonunda özgürdüm(!). Hemen hazırlık sınıfındaki bir arkadaş grubuna dahil oldum. Tam bir seküler gibi(!) yaşayabilirdim artık. Ama hiçbir şey hayal ettiğim gibi gerçekleşmedi."
2318,"Bir yandan cinselliğin çok rahat konuşulabildiği içkili ortamlar içimi bulandırıyor, çevremdeki insanlar muhabbet ederken uzun uzun boşluğa bakarak dalıp gidiyordum. Yıllardır ait olduğumu zannettiğim ortam artık pek de cazip görünmemeye başladı gözümde. Diğer yandan evinde bulunduğum cemaatle dini konularda çatışmaya başladım. Onlarsa açık olduğum ve açık yaşadığım için beni dini konularda konuşabilecek yetkinlikte görmüyorlardı. Yalnızlık ve depresyon yavaş yavaş geliyorum dedi ve tam bir senemi doğru düzgün derslere gitmeden sadece sınavlara girerek, kimliğimi ve nereye ait olduğumu sorgulayarak geçirdim. Bu inziva döneminde hem ders notlarım ve arkadaş ilişkilerim dibi gördü hem de dini olarak kendimi Müslümanlıktan neredeyse tamamen soyutladım. Artık ne dinî ne de dünyevi yönden başarılı değildim. Annemin yıllarca yatırım yaptığını düşündüğü iki kanadım da yok oluverdi. Zavallı olarak tasvir edilebileceğim noktada gerçek anlamda özgür hissettim kendimi. Yıllarca kim ne der, annem ne düşünür, babam kızar mı, öğretmenim ve arkadaşlarım dışlar mı diye düşünmekten iki kişilik arasına sıkıştığımı fark etmemiştim ve gerçekte nasıl bir hayat istediğim üzerine düşünmemiştim bile."
2319,"Düşündüm, okudum, yazdım. Nihayetinde kapanmaya ve yeniden Müslüman olmaya karar verdim. O şevkle bulunduğum cemaat evini de terk ettim. Hazırlık sınıfındaki arkadaşlarım tanımazlıktan geldiler, annem “Sen nasıl iş bulacaksın şimdi(!)” dedi, babam sessizce sevindi, hocalarımdan biri sınıfından attı, bense ilk defa kendim olabildiğimi hissettim."
2320,Devam edecek…
2321,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2322,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2323,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2324, 
2325,
2326,Kadınlar Camilerde Kampanyası’nın son bir yıla dair raporunu sizlerle paylaşmak istedik. (Reçel Blog)
2327,Rapora kampanyanın web sitesinden de ulaşabilirsiniz.
2328, 
2329,"Kadınlar Camilerde Kampanyası geçen sene bugünlerde, küçük bir grupla ilk toplantılarını yapmaya başlamıştı. Geçtiğimiz bir sene, hem sayıca kalabalıklaştık hem de sesimizi duyuracak farklı kanallara ulaştık."
2330,"Yola çıktığımız günlerde Mihrimah Camii’nde küçük bir grupla Cuma akşamları buluşmaya başladık.  Hem yapmak istediklerimizi konuşmak hem de camiyi namaz haricinde tecrübe etmek açısından bu buluşmalar önemliydi. Kendi dertlerimizi paylaşıp bir yol haritası oluşturmaya başladığımız bu günlerde, öncelikle Kasım ayında farklı camilerde Cuma namazı sırasında yaşadıklarımızı yazıya dökmeye başladık. Yeni Valide, Mihrimah Sultan, Beyazıt, Şehzadebaşı, Süleymaniye Camileri merkezi ve ulaşımı kolay camiler olması bakımından Cuma namazı tecrübemizi paylaşabileceğimiz camiler oldu. Farklı yaş gruplarından, milliyetlerden, çoluklu çocuksuz kadınlarla dolup taşan bu camilerde, her hafta hutbe dinlemenin ve cumaları yaşanan bayram havasını hissetmenin mutluluğunu paylaştık. Fakat aynı zamanda bazı camilerin tamiratta olmasından dolayı kadınlarda normalden çok daha az yer ayrılması ya da yaz uygulaması nedeniyle sadece dışarda yer aldığını öğrenmemiz şahit olduğumuz kötü tecrübelerdendi. “Kadınlar Nerede Cuma Namazı Kılabilir?” yazımız Cuma namazı kılmak isteyen kadınlara yardımcı olmak amacıyla oluşturuldu."
2331,"Aynı dönemde sosyal medyadan #kadınlarcamilerde etiketiyle kadınları camilerde rahatsız eden koşulları paylaşmaları için bir çağrıda bulunduk http://kadinlarcamilerde.com/category/yazi/kadinlarcamilerde/). Bize ulaşan hikayeleri toplamaya başladık. Fatih Camii’nde bir arkadaşımızın camiden kovulması üzerine, aynı yerde  40 arkadaşımızla namaz kılmak için toplandığımızda, sadece sayısal değil duygusal dayanışmayı da hissetmiş olduk. Bu dayanışmanın etkisiyle kadınların camilerdeki durumu kamuoyu tarafından tartışıldı, köşe yazıları yazıldı. Bu yaşanan gelişmeler sonucu konuyu ve talepleri muhataplarına iletmek için Nisan ayında İstanbul Müftülüğü’nü ziyaret ettik. Camilerden ve Kadınlardan sorumlu müftü yardımcılarıyla yaptığımız görüşmede, hem kampanyamızın öncelikli hedeflerini hem de bize hem sosyal medyadan ve sitemizde bulunan cami bilgi formundan ulaşan şikayetleri iletme fırsatı bulduk. Müftülükle, camilerde kadınlara sağlanan koşulların iyileştirilmesi ve cemaat kültürünün kapsayıcı hale getirilmesi konusunda fikren aynı yerde olsak da yaklaşım ve yöntemlerimiz tabii ki farklıydı. Müftülüğün mail adresinin cami şikayetleri için kullanabileceğini öğrenmemiz günün kazanımlarından biri oldu. Sitemizdeki yer alan “Camide Kötü Muameleyle Karşılaştığınızda Ne Yapabilirsiniz?” yazısına, İstanbul müftülüğünün mail adresini de, şikayet muhataplarından biri olarak ekledik."
2332,"İkinci Fatih Camii buluşmamızda, camilerde yaşadığımız problemleri paylaşsak da  özellikle camiyle kurduğumuz pozitif ilişki üzerinde durmaya çalıştık. İbadet etmekten mutluluk duyduğumuz camiler, camide vakit geçirmekten en çok mutlu olduğumuz yerler üzerine sohbet ettik. Caminin öğle namazı öncesi daha sakin olması da orta alanı rahatça kullanmamıza imkan tanıdı. Camilerde duyduğumuz rahatsızlıkları çözüme kavuşturma noktasında bir diğer sorumuz, kadınların camilerin işleyişine nasıl aktif olarak katılabileceğiydi."
2333,
2334,"Bunun için güzel bir örnek olan Beyoğlu Arap Camii Kadın Kolları’yla üçüncü cami buluşmamızı gerçekleştirdik. Dernekten ayrı olarak kadınlar arasında camide etkinlikler düzenleyen bu ekibin oluşmasına özellikle caminin imamı teşvik edici olmuş. Buluşmamızda, hem kadın kollarıyla karşılıklı tecrübe paylaşımında bulunduk hem de imam eşliğinde caminin tarihi hakkında bilgi aldığımız küçük bir gezi düzenledik. O zamana kadar her sosyal medya paylaşımımızın altına gelen, “kadınlar için en hayırlısı evlerinde kıldıkları namazdır“ hadisini kendisine sorduğumuzda, sahih olmadığı yorumunu yaptı ve Hz. Peygamber döneminde cami içinde kadınlara gösterilen ihtimamı bize örneklerle anlattı. Hem camide aktif bir kadın ekibi hem bu konuda destekleyici bir din görevlisi görmek, aradığımız pozitif örneği bulmak açısından bizim için motive edici oldu."
2335,
2336,"Geçtiğimiz Ramazan’da yaptığımız iftar ve “Dünya’da Ramazan ve Camiler” temalı sohbetimiz ise en çok katılımlı buluşmalarımızdan biriydi. Fatih Camii bahçesinde, herkesin evden getirdiği yemeklerle açtığımız iftarda farklı ülkelerde yaşadığımız cami deneyimlerini paylaştık. Ayrıca yabancı katılımcılarımız kendi ülkelerinde kadınların camilerde yaşadıklarını paylaştı. Bazı örneklerde, mesela Makedonya’da, kadınların camiye gitmesinin yasak olduğu düşünüldüğü için, Ramazan haricinde camilerde kadın görmenin imkansız olduğundan bahsedildi. Ama Suriye örneğinde, bazıları Türkiye’ye benzer, bölgeden bölgeye farklı alışkanlıklar olduğunu öğrendik. Amerika gibi daha çeşitlilik olan bir toplumda ise, camilerin yürütücüsü olan etnik veya dini gruba göre kadınlara camilerde ayrılan yerin özellikleri de değişebiliyordu. İftara katılan kadınlar bu uygulamalarda rahatsız oldukları durumlarla, bazen din görevlileriyle tartışarak, bazen caminin kadınları olarak bir araya gelerek baş ettiklerinden bahsetti. Buluşma sonunda, uygulama farklılıklarının dini değil toplumsal temelli olduğu sonucunu görmek bizim için düşündürücüydü."
2337,
2338,"Kadınların kullandığı camilere aktif katılımı, rahatsız oldukları konular için çözüm yolları aramaya başlamaları kampanyaya başladığımız günlerden itibaren önceliklerimiz arasındaydı. Ama mevcut olanı eleştirirken nasıl daha iyi örnekler ortaya çıkabilir sorusu da hep aklımızdaydı. “Camiyi Yeniden Tasarlamak” buluşmalarını da bu nedenle, konunun uzmanlarını da tartışmaya davet ederek iyi çözümler ortaya çıkarabilmek için düzenledik. İlk olarak Osmanlı klasik mimari örneklerinden biri olan, Süleymaniye Camii’nde uzman bir mimar ile birlikte caminin planlarını incelediğimiz bir gezi düzenledik. Mimar Sinan’ın tek parça olarak tasarladığı ibadet alanının nasıl sonradan farklı engellerle şekillendiğini konuştuk. İkinci olarak ise modern/çağdaş camilerden olan Şakirin Camii’ni bir antropolog ile beraber gezdik. Geçmişten günümüze kadınların cami kullanma pratikleri, Osmanlı’da ilk kadın hareketleriyle birlikte gelen kadınların cami kullanım talepleri ve dünyadan örnekleri kendisiyle konuştuk. Süleymaniye’ye nazaran oransal olarak daha büyük bir kadınlar kısmına sahip olan Şakirin Camii’nde, kadınların giriş kata ulaşımı tamamen kısıtlanmıştı. Camiinin planları üzerinden tasarımcılarım estetik amaçlı tasarladıkları cami kullanım alanlarının, cemaatin talepleriyle nasıl değiştirildiğini inceledik. Camilerin ne kağıt üzerinde, ne inşaat sonunda tamamlanmadığını aslında kullanıcıların taleplerinin işleyişlerinde etkileyici olduğunu görmüş olduk. Bu camilerde kadınların aleyhine örnekler olsa da, aslında kadınlar da kendi talepleriyle camilere dahil olduğunda bir şeylerin değişebileceğini işaret eden bir buluşma oldu."
2339,"Nihayetinde tüm yılımızı değerlendirmek için bir buluşma organize ettik. Birinci yılımızı kutladığımız bu buluşmada camilerle ilişkilerini bizimle paylaşmaya gelen kadınlar, ne kadar farklı insana temas edebildiğimizi bize gösterdi. Katılımcılarımızdan gelen önerilerle yeni yılımızda neler yapabileceğimizi şekillendirmeye çalıştık."
2340,"Kampanyamız ikinci yılına girerken geride bizi eleştirenler de dahil olmak üzere 7 köşe yazısı ve ulusal, uluslararası, ve sosyal medyada yayınlanan 3 röportajı bırakıyoruz.Ulaştığımız yaklaşık 1000 takipçimizle sosyal medya mecrasında, cami buluşmalarımıza ve toplantılarımıza gelen yaklaşık 100 kişiyle de yüz yüze iletişim kurduk. Rakamlar mütevazi olsa da sesimizi duyurmamızı, kadınların şikayetlerini dile getirmeyi, ve konunun kamuoyunda tartışılmaya başlanmasını sağladığını düşünüyoruz. İkinci yılımızda daha çok etki gösterebilmek için, camileri seven ve problemlerini çözmek isteyen tüm kadınları aramıza bekliyoruz."
2341,(http://kadinlarcamilerde.com/camilerde-kadinlarin-bir-senesi-nasil-gecti/)
2342,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2343,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2344,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2345,Konuk Yazar: Bellatrix
2346,
2347,"Ben 13 yaşında iken regl oldum. Okula sağlık çalışanları gelip buna dair eğitim verse de (ped kullanımı, regl döngüsü vs) hiç beklemediğim anda beni yakalamıştı. Eve geldiğimde annemi banyoya çağırdım. Bana ped verdi ve çıktı. Çok sıradan bir şey gibi davrandı, halbuki ben küçük bir şok içindeydim. Ona kimseye söylememesini birçok kez tekrarlamama rağmen bir ara babama söylemişti. O kadar utanmıştım ki o gece üst katta yaşayan komşumuzun evinde uyumuştum. Annem bir tek babama söylemekle kalmamış arkadaşları ile de paylaşmıştı. Bense bunu birkaç gün sonra anlayacaktım."
2348,"Evimizde babamın hiyerarşik olarak tepede olduğu bir düzende bir kızın nasıl davranmasıyla ilgili sıkı bir eğitim süreci vardı. Babam beğenmediği davranışları anlattı ve hep “doğruya” göre hareket etmemi istedi benden. Misafirlere çay ve su ikramı, insanların yanında nasıl oturulacağı, ne kadar güleceğim gibi meselelerde toplum önünde rencide etmekten hiç çekinmedi."
2349,"Reglimden kısa süre sonra annemin arkadaşları bize geldi. Çay servisi yaptım ama tepsiye şekerliği sığdıramadığım için sonrasında getirecektim. Annemin çatlak arkadaşı D. teyze bana “Şeker nerede?!” diye sert bir şekilde sordu. Ben de hemen geliyor dedikten sonra ilk ona uzattım. Ama hiç beklemediğim bir şey oldu, D. teyze bana hayatımın en sert tokatını attı."
2350,Neden şeker yüzünden bana vurduğunu anlamaya çalışırken gözlerimden birkaç damla yaş süzülüyordu. Neyi yanlış yapmıştım? Halbuki benim durumumun aksine o gülüyor ve bu tokatın benim “ar tokatım” olduğunu ve asla unutmamam gerektiğini tembih ediyordu.
2351,Ben sakinleştikten sonra anlatmaya başladı. Genç kız olduğunda kaldığı yurtta da aynı şeyi ona oranın hademesi yaşatmış. Bu benim ahlaksız ve yanlış bir şey yapmamamı öğütleyen bir ar tokatıymış. Herhangi bir namussuzluk yapmadan evvel düşünecek ve böylece o hâlden vazgeçecektim.
2352,Ben o tokatla kadın olmanın ilk tokatını yedim. O tokatla  yaşayacağım tüm zorlukların bir fragmanını izledim. O tokatla ailemin ne kadar yanımda olduğunu gördüm. O tokatla kendim olmak istediğimde karşılaşacaklarımı gördüm.
2353,"Tüm bunları ancak bugün neredeyse 25 yıllık ömrümde verdiğim mücadeleden sonra bu atölye teneffüsünde 10 yıllık arkadaşımın hatırlatması ile görüyorum. Başından belli olan hikâyemde taşların yerine yeni oturduğunu düşünürken annemle ilişkimde, babamla ilişkimde, erkek arkadaşımla ve etrafla ilişkimdeki tüm bu mücadelelerde ben hâli hazırda oturmamış olan o taşları yeni kabul ediyorum. Sevgilimle el ele tutuştuğumda, onunla aşkı deneyimlerken tüm davranışlarımda ben o tokatı hatırıma bile getirmedim."
2354,"O tokat toplumun tokatıydı, sesiydi. Ama ben hep karşı koymaya çalıştım. Benim talep ettiğimin ve yaşayacak olduğumun hep daha değerli olduğunu düşündüm. Fakat gerekli miydi kadınlığa dair bu ilk adımda yıllar boyu içimde bir korku, ayıp fikri yaşatsın? Her âdet olduğumda bunun ne lanet bir şey olduğunu düşüneyim? Bir mucizenin parçası olmak yerine bir karşı koyuş içinde olayım, içten içe hep korkayım, yapacağım her şeyi düşüne düşüne yapayım, annemin o tokatlar atılırken yanımda olmayacağını anlayayım? Hem de o da orada o tokatı yiyeceğimi bilmesine rağmen. O da bir kadın değil mi? Yoksa o da bir kadından, bir anneden fazlası mı? Yoksa o da topluma bir asker mi?"
2355,"Ben bu tokatların işe yaramayışının bariz ve göz önündeki örneklerinden biriyim. Ne var ki, toplum bir organizma olsa da çok kalabalık olduğundan, algılaması, hazmetmesi, öğrenmesi çok zaman alıyor… Toplum tokatlarla fertlerini yetiştiremeyeceğini öğrenemedi. Ancak fertler tokatlarla insan yetişmeyeceğini idrak edene dek bu devran böyle sürüp gidecek. "
2356,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2357,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2358,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2359,Konuk Yazar: bigâne
2360,
2361,Soruyla başlayalım:
2362,"‘’Madem o kadar sevgi dolu bir ailem vardı, ailemi oluşturan bireyler o evin içinde oldukça mutluydu, öyleyse ben aklımın ermeye başladığı ilk vakitlerden itibaren gitmeyi niçin kafama koydum?’’ Neden, kimsenin okumam için ısrarına ve telkinine ihtiyaç duymadan ancak iyi bir yer kazanırsam buradan gidebilirim fikrine odaklandım ve azmettim? Bunlar zaman zaman aklıma gelen şeylerdi. Öyle oturup uzun uzadıya düşündüğüm, kendimce bağlantılar kurduğum, nedensellik ilkesine dayandırdığım şeyler değildi. Fakat üniversiteden henüz mezun olduğumun, daha yeni yeni birey(!) olduğumun kabullenildiği şu dönemlerde artık bunları daha çok düşünürken buluyorum kendimi."
2363,"İçimde bir şeyleri tamamlamış, bitirmiş olmanın verdiği o güvenle aile bireylerimin hepsinin yüzüne bakıp sessiz sessiz hesaplaşıyorum onlarla. Tek taraflı, konuşmadan. Kendimce çıkarımlar yaparak. Bu tek taraflılık ne kadar doğru çıkarımlar yapmama imkân verir bilmiyorum ama bu bile onların gözünde ancak ‘’olduğumu’’, bu sorgulamayı yapacak kıvama ancak geldiğimi düşünmemle ilgili galiba. Sanırım artık buna cesaret edebiliyorum:"
2364,‘’Ben mutlu olsam gider miydim?’’
2365,"Evet okumak için pek tabii gidilebilir. Fakat benim için okul bir çıkış kapısıydı. Dördüncü sınıftayken –sanırım on yaşında oluyorum o zaman- ilçe geneli yapılan bir deneme sınavına girmiştim ve ikinci olmuştum.  Bu sınav bana daha önce yaşamadığım ya da yaşasam bile farkına varamadığım bir duyguyu hissettirmişti: Başarı. O günden sonra kendime başarılacak bir şeyler aramaya başladım. Yirmi binlik bir ilçede -bundan on beş sene evvelini de düşünürseniz-, kendinizi göstermeye çalışacağınız tek yer okuldu sanırım. "
2366,"Okul benim hayat hikâyemin tamamlayıcı, destekleyici hatta meşrulaştırıcı bir yanıydı ama hiç bir zaman yegane amacım olmadı. Sanırım, hep olmak istediğim şey ‘’kendim’’di. Fakat o yaşlarda bir çocuk kendinden ne kadar haberdardır? Ben bugün yirmi üç yaşındayım ve soranlara ‘’yolunu arayanlardanım’’ diyorum hâlâ. Ve kuvvetle muhtemel elli üçümde de aynı şeyi söylerim. Çünkü yolda olmak, aramak, kendini bulmaya çalışmak hayat denen sürecin, yolculuğun ta kendisi değil mi aslında?"
2367,"Bana dönelim, “Neden gittim?”"
2368,"Kendimi aramama müsaade etmeyecekleri için gittim. Evdekilerin o kadar tatlı, sevimli, komik insanlar olmalarına rağmen gözlerinin önünde yanıldığımda, hata yaptığımda çirkinleşeceklerini göreceğimi bildiğim için gittim. Bana içlerinden geldiği gibi değil, etraftakilerin onlardan bekledikleri gibi davranacaklarını bildiğim için gittim. Annemin beni kırdığı zaman odamda, yanıma gelmesini saatlerce beklediğim ama onun bir anne olduğu için gelmediği ve hiçbir zaman gelmeyeceğini bildiğim için gittim. Babam her ne kadar daha anlayışlı, daha yumuşak bir insan olsa da onun anneme hiçbir zaman ‘’böyle yapma’’ demediğini ve demeyeceğini bildiğim için gittim."
2369,"Gittim, çünkü onlara, benim olmamdan korktukları gibi bir insan olmadan da hayatımı devam ettirebileceğimi göstermem gerekiyordu. Onları, üzerimdeki kontrollerini bıraktıkları an, her şeyin korkunç bir hâle dönüşmeyeceğine inandırmam gerekiyordu. Benim de kendi içimde doğrularım, yanlışlarım, yapmak istediklerim, yapmak istemediklerim vardı, bunları onlara göstermek istiyordum, kendi içimde bunu başarabilmek için gitmek zorundaydım."
2370,"Onlara çok sıkı, baskıcı ebeveynlerdi demek haksızlık olur. Ama annem evhamlı, şüpheci, hemen işkillenen, hataya toleransı olmayan, dinlemeyen, dinlediğinde hak vermeyen, kendisinin yanılıyor olabileceğini hesaba katmayan bir kadındı. Ya da hemen düzeltmeliyim, öyle bir kadın değildi, “anne”ydi.  Yaşım büyüdüğünde, onu uzaktan gözlemleme fırsatı bulduğumda, aslında öyle bir insan olmadığını, anne kimliğine büründüğünde böyle bir hâl aldığını keşfettim."
2371,"Annem tasmamı biraz gevşettiğinde –bu tabiri kullandığım için çok üzgünüm ama ancak bu tasvirde buluyorum doğru anlatımı- ya da beni biraz saldığında ilk koşacağım yerin neden “çöplük” olduğunu düşünüyordu, hiç anlayamadım. Ama eminim böyle düşünüyordu. Oysaki bir annenin, çocuğu için: ‘’Ben ona doğruyu öğrettim (kendi doğrusunu), ben ona vicdani muhasebeyi öğrettim, ben onu ahlaklı yetiştirmeye çalıştım, Rabbim de akıl vermiş niye benim çocuğumun ilk durağı çöplük olsun?’’ diye düşünmesi gerekmez miydi? Öyleydi belki ama benim annem böyle düşünmüyordu. O hep annem olarak böyle kalacaktı ve benim buna kendi kendime bir çözüm bulmam gerekiyordu."
2372,"Ben de babama yanaştım. Yavaş yavaş işledim onu. ‘’Sen de benim ebeveynimsin, anneme söylesen de şunu biraz gevşetse olmaz mı?’’ temalı mesajlar verdim ona. Babamın kanına girdim. Parklarda, bahçelerde yavaş yavaş gevşettiler tasmamı. Beni izlediklerini biliyordum. O yüzden nerede çöp varsa uzak durdum. Yaklaşmadım bile. Hiç huylandırmadım onları. Yıllarca böyle sürdü bu. Neredeyse 7 yıl boyunca. 7 yıl boyunca her şeyi açık yaşadım. Her şeyimi bilme özgürlükleri vardı. Bu benim için bir strateji, bir planlama, bir yatırımdı. Ne zaman her şeyimi paylaşmak zorunda olmam, bana çok ağır gelse ‘’sabret’’ dedim, ‘’sabret çok az kaldı.’’"
2373,"Son iki yıldır boynumda tasmam yok. Beni o kadar yakından ve dikkatlice izlemediklerini biliyorum. Arada çöplüklere yaklaşıyorum. Kenarında oturuyorum. Çöplüğü kendine mesken edinen arkadaşlarım oluyor, oturup konuşuyorum. Bana göre çöp kadar kötü bir yer değil çünkü tasvir ettiğim ortam ailem için korkunç ama benim için hayatın bir parçası, gerçek bir parçası. "
2374,"Bu hikâye çok uzar. Sadece şunu söylemek istiyorum, eğer dileseydim, onların korktukları gibi bir insan olurdum. Fakat ben de, onların olmamdan korktukları kişi olmaktan korkarak onlara karşı bunca mücadeleyi verdim. Madem bu noktada buluşacaktık sevgili ailem, bunca mücadeleye ne gerek vardı?"
2375,"Çok şey öğrendim, çok şey gördüm. Ne kadar zor, ne kadar acılı, gurbet dolu, özlem dolu olsa da tecrübe, yaşanmışlık ve mücadelemi hiçbir şeye değişmem. İlginçtir ama ailemi de değişmem. Çünkü bir çocuğu sadece sevgi tutar ve ben onları çok seviyorum. "
2376,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2377,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2378,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2379,Konuk Yazar : Yasemin S.
2380,
2381,"– Şaşkınlığımı gizleyemiyorum, kusura bakmayın. Terapide böyle cümleler de kurmayız ancak annenizin şiddet uygularkenki içsel dinamikleri toplumun alışılageldik dinamiklerinden de farklı. Kalbine birini alan yatağına da almış gibidir, burda döversem ordaki günahından eksilir, orası daha çok can yakar…"
2382,"– Daha kötüsü ne biliyor musunuz? O anki, 17 yaşımdaki halimle bu cümleleri ciddiye almıştım, doğru çıkarımlar sanmıştım. Bazen yediğim dayaktan sonra daha huzurlu uyuduğumu biliyorum, artık iyi insanım diyerek. Ancak bu düşüncem sağlıksız bir noktaya çıkardı beni. Toydum, herkesin bir erkek arkadaşı vardı. Hatta annemin bana örnek sunduğu kimselerin ustaca gizlediği ilişkilerini de bilir ses çıkaramazdım, öyle ki etrafımda herkesin vardı bir sevdiği. Neyse bir şekilde yine dayanamaz mesaj atardım erkek arkadaşıma, yine yakalanır dayak ve aşağılamaya maruz kalırdım. Dayak seansı biter bitmez sözle şiddet başlardı. Demlerken fazla çay koymam gibi basit hataların bile sonu bir şekilde namusuma bağlanırdı. İşin kötüsü her şey en sonunda bir de uçkura bağlanıyordu, uçkur diyorum annem bu lafı sever, hep kullanır. Hasılı ben kadın erkek ilişkilerinde cinselliğin yerini annem bana bunları yaparken annemden öğrendim. Ben masumane mesajlaştığımı zannederken aslında fahişelik yapıyor(-muş)dum. Bu ifade de bizzat annemin kendisine aittir. Bir gün o kadar yara aldı ki benliğim banyoya girip bacaklarımı kestim ilkin, sonra kollarımı. Sonra bir kaç kesik de bacaklarımın arasına… Hani şu -benim farkında olmadığım- bana her günahı işleten, annemi rezil rusva etmeme sebep olan organıma."
2383,"– Evet gerçekten sağlıksız bir noktaya ulaştırmış size düşünceleriniz, yani annenizin düşünceleri. Anneniz fark etmedi mi? Fark ettiğinde ne oldu?"
2384,"– Etti de baya bir süre sonra etti. Aşk acısı, arabesk düşüncelerle ilgili bir şeyler söyledi. Yakında uyuşturucu da alırsın sigara içiyor musun falan dedi hatırlamıyorum pek dinlemedim. Şunu net hatırlıyorum, kesikler öyle canımı yakıyor ve başımı döndürüyordu ki, kalbimin acısını bastırıyordu, zihnimi susturuyordu. Bu iş bir çeşit terapiye dönmüştü benim için."
2385,"– Peki babanız, onun tepkisi ne oldu?"
2386,"– Babam da annemin direktifleriyle bir kaç sefer dövdü tabi ki beni bir erkek arkadaşım var diye. Döverken de annemin cümlelerinden aynen alıntı yaparak. Onun da tepki mekanızması ilginçtir, bence hayatta hiç kendine ait bir fikri olmadı, hala da aynı düşüncedeyim. Ya tamamen kayıtsız kalır ya da dolduruşa gelir, öldüresiye cezalandırır. Zaten bu süreç yaşanırken ikisi arasında şiddetli geçimsizlik de vardı. Ev olabildiğince huzursuzdu. Çoğu zaman benim günahlarım her ikisinin dövüp rahat ettiği deşarj sistemine dönüşürdü. Ben buraya vajinismus sürecimden bahsetmeye gelmiştim değil mi? Hikâyenin bu kısmında babamdan da mütevazi bir katkı var."
2387,– Nedir babanızın katkısı?
2388,"– Babam da tıpkı annem gibi entelektüel bir çevreye sahip eğitimcidir. Hep böyle önemli işler yaparlar falan. İlahiyat mezunu, yıllardır öğretmen. Bir tarafı da tamamen gelenekçidir, tipik doğu erkeği. Hatta keman çalmak isteyip harçlıklarımla aldığımda “Benimle yolda yanyana yürüme, senden utanıyorum.” dediğini hiç unutamam. Her neyse, işte kafamda bu algıda olan babamın gece su içmeye kalktığımda porno izlediğini gördüm. O güne kadar ne bu ismi duymuşum, ne de böyle videoların varlığından haberdarım. Koşarak gidip kustuğumu hatırlıyorum. Herkes üşütüp, uyanıp, banyoya girip kustuğumu sandı fakat gördüklerim beni mahvetmişti. Bir hafta kendime gelemediğimi hatırlıyorum. Sonra da böyle vahşi, şiddet ve ayıp içeren şeyler izleyen bir adamın bana da aynı şeyi yapabileceği korkusuyla o günden evlenene dek uyurken odamın kapısını kitledim, onunla asla başbaşa kalmadım. Evlilik olgusunu o gün sorguladım, vefayı, sadakati, aşkı. Cinselliğin hepsinden üstün olduğunu, birincil hedef olduğunu düşünmemek için çaba sarfetmeye başladım. Çünkü bu çok kırıcıydı, çünkü annem haklı çıkmamalıydı. Ama babamın bu yaptığı -ben o zaman bunu aile bütünlüğümüze, anneme ihanet olarak da görmüştüm- annemin fikirlerini destekler nitelikteydi."
2389,"– Aslında ifade ettiğiniz olaylardan sadece biri dahi size vajinusmus sürecine çok rahat getirebilir. Bu tablonun ardından bu rahatsızlığı yenebilmeniz bana göre ciddi bir kahramanlık. Çünkü yetişkinliğimizdeki cinsellik algımızın önemli bir kısmına ilişkin öğrenmelerimiz daha çocuklukta başlıyor. Şunu merak ediyorum, yaşadıklarınızla değişen düşünce yapınız erkek arkadaşınızla ilişkinizi nasıl etkiledi? Aşk yoktur, herkes herşeyi cinsellik elde etmek için yapar düşüncesine doğru yol almışsınız. Bu önermenin dışında mı kaldı erkek arkadaşınız?"
2390,"– Hayır tabi ki, onu da anlatacağım. Çok çok tatsız, çok acı veriyor hala bana. Ağlamadan anlatabilirsem, anlatacağım onu da. Çok korkunç şeyler oldu, yaklaşık on yıl olmuş ama ben şu an hala titriyorum hatırladıkça."
2391,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2392,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2393,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2394,Konuk Yazar: Gizem
2395," 14. yüzyılda Tunus’ta dünyaya gelen İbn-i Haldun’un ‘’Coğrafya Kaderdir’’ sözünü birçoğunuz duymuşsunuzdur. Ben bu cümleyi Sosyoloji okuyan yurt arkadaşımın kitabını karıştırırken görmüştüm. Sanırım 21 yaşındaydım ve sanki biri yüzyıllar öncesinden benim düşüncelerimi, içinden bir türlü çıkamadığım ruh hâlimi bu cümleyle özetlemişti."
2396,"31 yıl önce Kars’ın bir kenar mahallesinde doğdum. Tüm çocukluğum boyunca en çok tanık olduğum şey şiddetti. Sanki babalar çocuklarını, kocalar karılarını, ağabeyler kardeşlerini dövmek üzere programlanmıştı. İçinde büyüdüğüm mahallede annem dahil hiçbir kadın ücretli bir işte çalışmıyordu. Sabahları, kocalarını evden uğurlayan kadınların tüm günleri öğlene kadar ev işlerini yapmak, öğleden sonra da bir komşunun evinde toplanıp çay kahve eşliğinde sohbet etmek oluyordu.  Annelerinin eteğinden bir türlü ayrıl(a)mayan ve bu şekilde sosyalleşen (!) kız çocuklarından bir olarak, neredeyse 18 yaşıma kadar bu ev oturmalarında cefa yarıştıran komşularımızı dinledim. Kocaları, kaynanaları, görümceleri gibi evlilik bağıyla bağlandıkları kişilerden çektikleri eziyetleri anlatan bu kadınların bir kısmı, bir adım daha ileri giderek bedenlerinin üzerinde oluşan darp izlerini de paylaşıyordu. "
2397,"18 yaşımda üniversiteyi kazanıp Ankara’ya geldiğimde etrafımdaki insanların benim gibi olmadığını fark ettim. Hüzünlü bir yanım vardı hep. Davet edildiğim hiçbir etkinliğe katılmak istemiyordum. Ümitsizdim. Oldukça iyi bir bölümde okumama ve başarılı bir öğrenci olmama rağmen, kaldığım yurdun temizlik işçilerine bakıp, sanki birkaç yıla kadar onlardan biri olacağımı düşünüyordum.  Bir arkadaşım bu mutsuz ve karamsar ruh hâlinden kurtulmak için destek almam gerektiğini söyleyerek, beni âdeta zorla okulumuzun sağlık merkezinde çalışan bir psikoloğa götürdü. Uzunca bir dönem süren psikoterapiler sonrası, beni bu hüzünlü ruh hâline sürükleyen sebebin farkında olmadan, içten içe güçlü bir şekilde inandığım mutsuz evlilik ve şiddet görme korkusu olduğu anlaşıldı. Sanki çocukluk yıllarımda hikâyelerine tanıklık ettiğim kadınlardan biri olmayı bekliyordum çaresizlik içinde.  "
2398,"O günlerde karşıma çıkan ve sonrasında kız kardeşlerim dediğim iyi yürekli arkadaşlarım, psikoloğumun önerileri ve kendi çabalarımla yaptığım okumalar sayesinde, beni içten içe kemiren o saplantılı düşünceden kurtulmayı başardım. Bir kenar mahallede doğmuş ve onlarca çilekeş kadının arasında büyümüş olmam demek, onlarla aynı hayatı yaşayacağım anlamına gelmezdi. Bu düşünceyi benimsemek uzunca bir zamanımı alsa da, artık İbn-i Haldun’a coğrafya her zaman kader değildir diyebiliyorsam, bir kadın olarak yaşamımda karşılaştığım ya da karşılaşabileceğim her türlü zorlukla başa çıkabilmek için gereken reçeteyi feminizmde ve kız kardeşlikte bulduğum içindir. "
2399,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2400,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2401,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2402,Konuk  Yazar: F.H.
2403,
2404,Bu bir defter kapatma yazısı.
2405,"Hep yarım, aklının bir tarafı bitmeyen işte gibi yaşamaklıktan azat olmak üzere yazılıyor. İçinde derinlerden derin bir kırgınlık, şaşkınlıktan hayal kırıklığına, hayal kırıklığından kızgınlığa, kızgınlıktan “benden uzak olun artık” duygusuna ulaşan pek çok şeyi barındırıyor."
2406,"Dava bitti. Bundan sonra itirazlar edilse de davanın sonuçlandığı kayıtlara geçti. E-Devlet hesabımdan baktığımda 28 Şubat Davası için artık kayıtlarda “Gerekçeli Karar Yazıldı” ibaresi var. 3833 sayfalık karara hukuki olarak çok sayıda itiraz, vicdani olarak işleyişine karşı da sessizliğe gömen bir şaşkınlık var…"
2407,"5 sene süren bu dava kaç kişinin gündemindeydi bilmiyorum fakat kendimi fazlasıyla yalnız hissettiğim doğru. Davaya müdahil olabilen, “katılan” olarak dâhil olabilen çok az sayıda kadındık. Elimizde resmi belgeler olması gerekiyordu. O belgelerden de çok az sayıda kadın öğrencinin elinde vardı. Bana nasıl olduysa açık açık başörtümle sınava girdiğim için sınavımın yok sayıldığını bildiren bir dilekçe cevabı yazılmıştı da onunla katılan sıfatını alabildim. Benden sonra aynı şeyleri yaşayanlarsa dilekçelerinin cevaplarında -arkadaşlarım ve kız kardeşim örneğin- “kurallara uymamak” gibi genel bir ifade ile karşılaştılar ki bu mahkemelere sunulunca kabul görmedi. Yani mahkemeye katılan olabilirken yıllarımızın değil, o tek seferlik atılışın, yok sayılışın adı geçiyordu. Diğerleri ise oralarda bir yerlerde, zamanların birinde yaşamışlardı işte. Belgesi yoktu!"
2408,"Mahkemeye başvuru yapmamın tek sebebi vardı. Yıllar süren, binlerce kadının hayatına değen bu insan hakları ihlalinin resmi kayıtlarda yer bulması. Sicillerimize, aldığımız cezaların sebeplerine, dikkatle “kılık kıyafet yönetmeliği” ibaresini yazmayan, elimizden aldıklarını asla ispatlayamayacağımız şekilde bizi orta yerde bırakan bir uygulamanın küçük, az, azdan da az bir kısmı mahkeme tutanaklarına girsin, arşivlere konsun istemiştim. Sanki resmi kayıtlara geçince, yazılı olunca bundan sonrası için eli kuvvetlenir benden sonrakilerin diye düşünmüştüm. Kötü bir rüya görmüşüz de onu anlatıyormuşuz gibi “he he, hep aynı şeyler, mağdur edebiyatı, hep siz mağdursunuz zaten” moduyla yaşadıklarımızı dinleyenlerin gözlerine bakılabilir, somut bir şey veriyormuşum gibi gelmişti. Bu sebeple verdiğim ifadelerde yasak dolayısı ile yaşadıklarımın belgelendirebildiğim kısmı yanında hep kız kardeşimden, ailemden ve arkadaşlarımdan bahsetmeye özen gösterdim. Onların acılarına karşılık hiç olmazsa tek cümle bulunsun dosyalarda…"
2409,İşte 5 senenin sonundayız artık.
2410,İtirazlar sürse de bir karar açıklandı.
2411,Yaşadıklarımız insan hakları ihlaliydi.
2412,Artık mahkeme arşivlerinde somut hak ihlali örnekleri var.
2413,"Mahkeme arşivlerinin şöyle bir de tarafı olacak elbette, konuyla ilgili sayılara erişim. Barış gazeteciliği çalışan biri olarak, insanların sayılarla ifade edilmesi ve indirgenmesinin sakıncalarının farkındayım elbette. Fakat mahkemenin ilk duruşmalarında nasıl da hiç bilinmediğimizi fark etmenin sarsıcılığını da unutamayacağım."
2414,"YAŞ kararlarıyla kaç asker atılmış sayıları vardı,"
2415,"Kaç tank yürütülmüş sayıları vardı,"
2416,"Kaç öğretmen fişlenmiş sayıları vardı,"
2417,"Kaç memur atılmış sayıları vardı,"
2418,Kaç toplantıda kaç karar alınmış sayıları vardı
2419,Ama başörtüsü yasağı yüzünden kaç kadın öğrenci zarar gördü?
2420,İşte o sayı yoktu…
2421,"Mahkemenin 5. senesinde, onca zaman yapılan araştırmalar, insan hakları derneklerinden alınan verilerle, yasağın uygulanmaya başlandığı ilk senenin sayısına ulaşılabildi: 60 bin kadın."
2422,Sadece ilk sene 60 bin kadın!
2423,"Sonra ne oldu bu kadınlara? Nerelerde neler yaptılar, sonraki senelerde kaç kadın daha eklendi onlara? Bilmiyoruz. Bizi tek tek ikna odalarına alacak kadar detaylı “başörtülü öğrenci” listesi çıkartabilen üniversitelerde yasakla ilgili hiç kayıt yok! Yasağın uygulanmaya başladığı zamanlarda gazetelerden öğrendiğimize göre “pilot bölge” seçildiği söylenen İstanbul, Van, Konya’dan da bahseden yok. Oralarda neler yaşandı, o uzun listeler nerelerde şimdi?"
2424,"Sessiz, her yer çok sessiz, her yer çok kuytu."
2425,Tüm mahkeme sürecinde de öyle. İnsan hakları ihlalleri ile ilgilenen pek çok kurum veya kişi bu davaya dair suskundu. Çünkü bu davayı muhalif oldukları bir siyasal iktidarla eşitlemekteydiler. Bizim yani açık açık hakları gasp edilmiş insanların 5 sene mahkemelere gidip gelmesi hiç önemli değildi. Genel parantez yetiyordu!
2426,"Ben bu sürecin Konya ve İstanbul ayağını yakından biliyorum. Benim şahitliğim bu iki şehre dair. Elimdeki belge adımı kayıtlara geçirdi ama bu şehirlerde hayatıma dokunan, yasağın savurmasıyla yan yana düştüklerim de tüm genellemelerin, ezberlerin arasından sıyrılabilirse, onların isimlerini de not ettirebilirsem, onları sizinle tanıştırabilirsem -ki konu hakkında genellemeler yapmak tanışmaktan ve sormaktan daha kolay geldi aranızdan tanıdığım pek çoğunuza- biraz daha iyi olacağım."
2427,Mesela R.’yi bilin istiyorum. Tıp fakültesi 5. sınıftan atılmıştı. Sigortasız olarak eczanede çalışıyordu.
2428,"Sonra F. vardı, peruk takarak devam ediyordu okula. Hastalanmıştı, ne yese kusuyordu. Hala aynaya bakamadığını söylüyor."
2429,"de peruk takmaya başlamıştı, “Bu ben değilim, sanki sesim bile bana değişmiş gibi geliyor.” diyordu."
2430,"F. okulu bırakmıştı. Babası “evlatlıktan reddetmişti”, günlere gidip tülbent satıyordu."
2431,F. okulun yanındaki inşaattan kaçarak fakülteye şapkayla girebildiği için kendini çok şanslı hissediyordu.
2432,"Z. inşaat mühendisliği son sınıftaydı, okuldan atılınca uzun süre iş aradı, başvuru yaptığı holding yöneticisinden 2. eş olma teklifi almıştı. İkna edilmek için de okulu bırakan veya atılan başörtülü öğrencilerin başka çarelerinin olmadığı, uzun uzun kendisine anlatılmıştı."
2433,"G. yurtdışına gidebilen arkadaşına, “Giderken haber etme de seni hep burada bileyim.” diye mesaj yazmıştı. Geride kalmak da gidebilmek de ayrı iki travmaydı."
2434,H. Uzun namlulu bir silahı ilk kez İlahiyat Fakültesinin kapısında görmüştü. O günü hala anlatırken “Canımı alacaklar sandım.” diyor. Okulu o gün bıraktı.
2435,Ö. Almanya’ya tıp fakültesini bitirmek için gitti. Burs vermek için söz veren kurum 2 ay sonra burs veremeyeceğini söyledi.
2436,"F. Dinin özgürlük kısıtlayıcı işlevi olduğunu anlatan babası tarafından para gönderilmeyerek terbiye edilmeye çalışıldı, başını açmaya zorlandı."
2437,N. Eve okuldan uzaklaştırma cezası aldığına dair kâğıt gidince babasından ve ağabeyinden fiziksel şiddet görmüştü.
2438,E. Tramvayla giderdi okula. O günlerde kampüse birkaç durak kala güvenlik görevlileri binip başörtülü öğrencilerin başlarını açmasını istediği için tramvayın aynı durağına geldiğinde hala “içinin sıkıştığını” söylüyor.
2439,"R., E., E., A., K., A., S., Y., B., N., Z. ve B. atıldı. Bir daha dönemediler okullarına."
2440,Bu yazıya başlamadan önce “Kaç tane kadının hikâyesini biliyorum?” diye sordum kendime. Bir kâğıda not aldım hatırladıklarımı. 192 başörtülü kadın öğrencinin hikâyesine atıfla başladım yazmaya. Siz kaç tanesini tanıyorsunuz? Kaç tanesinden “Türban üstüne peruk yapılır!” yazısını gördüğünde içinde duyduğu tiksintiyi dinlediniz? Bu ülkede gelip giden yasak dönemlerinin tümünü topladığınızda 40 yılı aşkın bir süre yasak olduğunu görürsünüz. Bu yasakla günlük hayattan sıyrılıp atılan kaç kadın vardır sizce?
2441,"Başörtüsü yasağından bahsedildiğinde sanki de bunu bile isteye, zevk alarak yaşamışız gibi davrananıyla da yüzünü buruşturup oflayanla da karşılaşmak mümkün bizim için. Bu kadınlar o zaman yalnızdı, bugün de yalnızlar. O zaman da okuyan, yazan, çalışan kadınlardı, bugün de öyleler. Yalnızlığın acısı, çevredeki sesler hırçın ve hoyratsa sessizliğe evrilir kısa zamanda. Bu hırçın muhalefetin dümdüz ettiği, büyük resim peşindeliği ile bezeli ortamda gittikçe büyüyen bir suskunluk sarmalı içine girdiğimizi düşünüyorum. Artık kimseyi bu yalnızlığı görmeye davet bile edemeyecek kadar yorgun!"
2442,"Ege Üniversitesinin önünde eylem yapan başörtülü kadınları gördüğümde 5 yaşındaydım. Anneme doğru koşarak “İran’a gidin!” diye bağıran adamı gördüğümde 6 yaşındaydım. 23 Nisan ve anneler günü kutlamalarının dışında bırakılarak başörtülü annemin okula girmesi engellendiğinde 7 yaşındaydım. Başörtülü öğrencilere resmi kayıt yapamayan dershaneye kantin kapısından girip çıkarken 18 yaşındaydım. Burs istemeye gittiğim büyük büyük kurumun başındaki yetkiliden “Boş ver okulu elin yüzün düzgünmüş evlendirelim seni.” sözünü duyduğumda 19 yaşındaydım. Bir bavul toplayıp ülkeden ayrıldığımda 24 yaşındaydım. Çalıştığım gazetede söyleşi sorularını araştırıp hazırladıktan sonra başı açık arkadaşım söyleşiye gönderildiğinde 25 yaşındaydım. Annem “Artık yasak yok, dönebilirsin.” diyebildiğinde 32 yaşındaydım."
2443,"Masamın üzerinde isimleri duran 192 kadının hikâyesine benzeyen sessiz bir süreç. 5 sene süren 28 Şubat Davası da bu sürecin sonunda adaletle karşılaşacağına dair ümitti. Kendimce her gittiğim duruşmayı duyurmaya çalıştım. Belki birinin dikkatine çeker diye düşündüm. Yoğun ve hızlı değişen gündemine rağmen ülkede, insan haklarına dair damarlardan bazılarının canlı olduğuna dair güzel inançlara sahiptim. Ama her paylaşımımla bu hislerimde bir geri adım attığımı üzülerek not ediyorum. Twitter hesabımdan neden sürekli 28 Şubat Davası hakkında paylaşım yaptığımı eleştiren ve özgürlük anlayışımı eleştirirken “Kaptırdık Fatma’yı da!” diye yakınan iletiler gönderen arkadaşlarım ve hocalarım oldu mesela. Başlarda onlara “İnsan uğradığı haksızlıktan yola çıkarak hak ihlallerinin farkına varıyor.”la başlayan açıklayıcı yanıtlar vermekteydim. Sonra bunun bir şeyi değiştirmediğini fark ettim. Hakkımdaki kararlarını zaten vermişlerdi. “Bu bir imtihandı. Bunun karşılığını dünyada isteyerek kaybettin.” diyen arkadaşlarıma da önceleri uzun uzun yanıtlar vermeye çabaladım. Artık kimselere cevap veremiyorum. İçimin içi yorgun sanki. Bu yüzden “Yandaş medyaya demeç vermişsin.” diyenlere “Hak ihlallerini konu edinen ve alternatif olduğunu söyleyen medya kuruluşları gelip sormadı.” deyip geçiyorum. Doğru ya! Onlar nerede?"
2444," “Beş senedir ne bekliyordun da git gel yapıp duruyorsun Ankara’ya. Ne diyorlar orada sana?” diyen kimse yok. Çünkü bu dava belli bir siyasal duruşun eşiti. Bu yüzden özgürlükleri savunan sayfaların çok büyük kısmında adalet peşinde tek kapı olabilecek mahkemelerde 5 senedir gide gele kapı aşındırdığımız dava ve orada verilen yüzlerce başörtülü kadının ifadesi haber olamıyor. Ama başörtüsünü açan kadınların haberleri haftalık diziler haline getirilebiliyor. Çünkü muhalefet ettikleri yönetimin ne kadar kötü olduğunu her zaman ve herkes gibi başörtüsü üzerinden anlatma yolunu tercih ediyorlar. Biz okullarımızdan atılırken “Bak ne kötü laiklik elden gidiyor.” deniyordu. Şimdi, “Bak ne kötü başını açan kadın dışlanıyor.” deniyor. Bence bunların arasında bir fark yok. Çünkü bu tavrın altındaki cümle şöyle bir şey, “Bu kavgada başını örten her kadın şeksiz şüphesiz iktidar yanlısıdır.” veya tersinden de şuna denk geliyor, “Başını örtmeyen her kadın laik, cumhuriyetçi ve moderndir, başı örtülü her kadın gerici ve tehlikeli.”"
2445,Kişilerden başka değişen ne var kadın veya başörtülü kadın açısından?
2446,"Şu an alternatif medya çalıştığım ve ideallerini ballı cümlelerle anlatışlarını birebir dinlediğim için olsa gerek, 28 Şubat Davası’nı görmemek üzere programlanış, yalnızlığımızın farklı bir boyutu olarak duruyor karşımda."
2447,"Başka şeyler sorulsun isterdim ben. Neden başörtüsü konusunun sürekli bir hazır malzeme olarak rafta tutulduğunu, sonra bu hazır malzemeyi solun, ulusalcının ve sağın nasıl tepe tepe kullandığını mesela. Sonra suskun kadınların kendilerince çırpınıp dururken neden hiçbir habere, araştırmaya, dikkate değer görülmediğini. Sonra neden başörtülü kadınların suskun kanadının bu kadar yorgun düşüp kelimelerini sakladığını, sonra tüm bunların neden hiç kimsenin umurunda olmadığını ve her seferinde sanki de ilk kez oluyormuş gibi bir havada sadece slogan cümlelerle tartışıldığını… Sonra iman edip bu imana göre ibadet etmek istemekliğimizin neden sürekli siyasal bir oluşuma bağlanmaya çalışıldığını. Tabii buna bağlı olarak neden ısrarla ibadetimizi bir siyasi iktidarı desteklemek için devam ediyormuşuz havasının, başını açan başka kadınlar kullanılarak kafamıza kafamıza vurulduğunu…"
2448,"Yanıtları bilmiyorsunuz. Çünkü orada değildiniz, gelmediniz. Gelseydiniz, “destek veriyor” dediklerinizin orada olmadığını görürdünüz. Gelseydiniz okuldan atıldığına dair evrak eve ulaştığında babasını kalp krizinden kaybeden kadınla da tanışabilirdiniz. Aylarca Beyazıt meydanında sanki okula gelmiş gibi tüm gün kapıda oturup akşam evine dönen kadınları görebilirdiniz. Polisin darp ettiği sırada yaralanan ve ömrü boyunca bu yaranın izini fiziksel olarak taşıyacak olan kadınlarla da tanışabilirdiniz. Öğrencilerine ders anlatırken sınıftan terörle mücadele ekiplerinin çıkarttığı öğretmeni de görebilirdiniz. Gelseydiniz adaletin kör topal ilerleyen zorlu yollarını nasıl ellerimiz kanayarak tutmaya çalıştığımızı görebilirdiniz. Egemen medyanın haberlerine mesafeliydiniz ama bu davada içeride sadece 2 dakika kalıp dışarıda basın açıklaması yapan siyasilerin demeçlerini içeren haberleri hemen kabul ettiniz. Suskunluk sarmalındaki kadınlar beş senedir o kapıdaydı. Adalet peşindeydi. Gelmediniz göremediniz. Çünkü ezberlediniz “Bu davayı iktidar destekliyor.” Suskunlaşanların peşine düşmekse kendinizle yüzleşmek ve zor konuları gündeme getirmekti. Mahkemeye sendikaların, partilerin, derneklerin bir kez gelip sürecin tümünde oradaymış gibi anlata anlata bitiremediklerini, herkes adına nasıl da emin konuştuklarını görebilirdiniz. Dedim ya göremediniz, yoktunuz zira. Tartışmalarınıza karşılık verecek “başörtülü ve iktidar yanlısı ve savunucusu” kadınlar grubu ile pek hoş arkadaş olmuştunuz. Korkusuzdunuz doğru, eleştirebiliyordunuz ama yalnızca istediklerinizi ve istediğiniz malzemeler elinize geçtikçe."
2449,Benim sorularımsa öylece kaldı!
2450,"“Fatmacım sen üstüne alınma sen farklısın!” diyen özgürlükçü, solcu veya ulusalcı arkadaşlarım kaç başörtülü kadın tanıdınız?"
2451,Bunlar ne biçim tesettürlü diyen dindar arkadaşlarım kaç başörtülü kadınla konuştunuz ve kaç kez “çık dışarı!” diye sesi çıktığı kadar bağıran biriyle karşılaştınız?
2452,"Ben başörtülü kadınların yozlaşmasından ötürü başımı açtım diyen arkadaşlarım, bir inanma değişimi yaşadığınızı itiraf etmemek için böyle konuşuyor olmayasınız?"
2453,“Her türlü hak ihlaline karşıyım” diyen haberci arkadaşlarım sizce benim ve benim gibi senelerini sokaklarda mahkeme kapılarında geçirenlerin anlatacağı hiç mi sözü yoktu?
2454,“Öteki” kavramını öğrendiğim saygıdeğer akademisyenler yıllardır aranızda çırpınıp dururken son 5 senemi mahkeme salonlarında geçirirken yazacak 140 karakteriniz de mi yoktu?
2455,"Ve siz, bu sözleri kendilerinden duyduğum tanıdıklarım, ne kadar da genellemeye ve dümdüz eleştirmeye meyilliymişsiniz."
2456,Ve makaleler ne kadar da çok sadece kâğıtlardaymış ve dinin öğretileri ne kadar çok sadece kâğıtlardaymış.
2457,O mahkeme kapısında bekleyen kadınlar kimsenin umurunda değil. Kolayla devam etmek insan doğasında var. Ve insan “mış” gibi yapmaya bir başladı mı galiba önünü alamıyor. Bugün başörtüsü konusunun iktidar tarafından kullanıldığını savunanlar da başörtüsünü malzeme olarak kullanıyor. Bugün başörtüsüne özgürlük verdiğini söyleyen iktidar da başörtüsünü malzeme olarak kullanıyor. Bugün başını açmayı düşündüğünü çünkü bu iktidarla eşleştirilmek istemediğini söyleyen kadınlar da başörtüsünü malzeme olarak kullanıyor. Bugün başörtülü kadınları tesettür biçimleriyle sınıflandıran ve sözde din adına saldıran erkekler ve kadınlar da başörtüsünü malzeme olarak kullanıyor.
2458,Bu ben 6 yaşındayken de böyleydi.
2459,Ben 19 yaşındayken de böyleydi.
2460,Ben 24 yaşında ancak lisansa başlayabilirken de böyleydi.
2461,Bugün de böyle.
2462,"Bu yazı bir hesap kapatma yazısıydı. Türkiye’den çıkarken “Bir gün gelecek ve ben bu haksızlıkları mahkemeye taşıyacağım.” demiştim. Yalnızca sözlü olarak kalkan bir yasak uygulamasının her an yeniden gelebilme ihtimaline karşı kendimi, arkadaşlarımı, yeğenlerimi ve benden sonrakileri sağlama alabilecek minik bir belge bırakmak için 5 sene uğraştım. İçimden geçen başlıkları da hepinizle paylaştım. Artık defteri kapatıyorum. Dua ediyorum bir daha açmak zorunda kalmamak için. Her politik çalkalanmada yine kullanılan ilk malzeme olacak olma ihtimalinin yüksekliğine rağmen defteri kapatıyorum."
2463,"Şunu da ekliyorum, öyle yoruldum ki, öyle takatsizim ki, tırmalarken duvarlarda kalan tırnaklarımın yerleri öyle sızlıyor ki, -Allah korusun- olur da hayatımın en değerlileri iki yeğenim başörtüsü yasağıyla karşılaşırsa, onların akıllarının ve imanlarının önüne engel koyarlarsa hemen okuyabilecekleri başka ülkelere gitsinler isterim. Sizleri hiç beklemesinler, hiç vakit kaybetmesinler. Çünkü ben ideolojisini savunduğunu ve imanının farkında olduğunu düşündüklerimin boynuma astığı yalnızlığı iyi öğrendim. Gitsinler, nasılsa kavganız biter birkaç seneye ve geri dönerler. Her zamanki gibi…"
2464,"İşte defterin son cümlesi kendime; Rabbim kalbimde birikenleri, avuçlarıma ağır gelenleri sana şikâyet ediyorum. Bizi ve beni dinin üzerine sabit kıl, elimizi bırakma."
2465,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2466,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2467,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2468,Konuk Yazar: Terazi
2469,
2470,"Bugün meslektaş bir arkadaşımın kendi hayatından kesitler sunduğu yazısından küçük alıntılar okuma fırsatı buldum. “Bilgisayar mühendisliğinden mezun olduğum anda bu mesleği yapmayacağımı biliyordum ve bu konuda çok nettim.” diyordu. “Tüm o kodlama uğraşları, bilgisayar zımbırtıları olmayacaktı hayatımda.” demişti. (http://recel-blog.com/ayaklari-ustunde-durmama-hakki/)"
2471,"Kendi hayatıma dönüp baktım bir de. Ondan farklı olarak, tam 16 yıldır tüm o bilgisayar zımbırtıları ile uğraşıyordum. Okuldan mezun olduktan sonra girdiğim ilk iş yerinde yazılım mühendisi olarak işe başlamıştım. Kodlama yaptım, test koştum, döküman yazdım, sorun çözdüm, ürüne destek verdim. İlk projemden itibaren -ki kendisi işe başladığım ilk altı ay içinde gece yarısına kadar şirkette kalmama sebep olan, uzun mesailer ve hayli gözyaşıma neden olmuş bir projedir- potansiyelim keşfedilmişti. Çalışkanlığım ve dayanıklılığım da eklenince iş hayatında “kısa” sayılabilecek bir sürede kariyer basamaklarını tırmanmaya başladım. Mühendis, uzman, yazılım mimarı, departman yöneticisi ve en son proje yöneticisi olarak değişik kademelerde ilerledim."
2472,"Kariyerimle ilgili daha fazla yazmadan önce sizlere çalıştığım şirketin çok uluslu bir şirket olduğunu, ağırlıklı olarak yurt dışı müşterileriyle işler yaptığını, iş dilinin İngilizce olduğunu ve hemen hemen her gün Türkçeden çok İngilizce konuşulduğunu söylemem gerekir sanırım. Günlerim çoğunlukla toplantılarda ya da “conference call” larda geçiyordu. Toplantı sonrası atılan “minute”’larla iş takibi yapmaya çalışıyordum ve projenin son durumu ile ilgili proje sorumlularına “update” vermem gerekiyordu. :) Kısacası, farketmeden de olsa “plaza insanı” denilen bir profile bürünmüş ve bu hayatı yaşıyor olmuştum. Ruhumda bunu asla hissetmesem de!"
2473,"Sonuçta tam 16 yıldır çalışıyorum. Uluslararası bir şirkette başarılı(!) bir yöneticiyim ve emeklilik prim süremi doldurmama sadece 3 küsur yıl kaldı. Buraya kadar her şey güzel. “Ee o zaman? Sorun ne?” diyecekseniz, inanın sorun ne ben de bilmiyorum."
2474,"Büyük bir keyifle okuduğum çok güzel bir kitabın sonuna gelmiş gibi hissediyorum. Uzun, kimi zaman keyifli, kimi zaman sıkıntılı, dertli, neşeli, hüzünlü, coşkulu… Çok ama çok güzel bir kitaptı sanki işim, iş hayatım, şirketim. İyi insanlarla çevriliydi etrafım. Çok şükür ki küçük şeyler dışında bir olumsuzluk yaşamadım. Bana, fikirlerime değer verildiğini hep hissettim. Kendimi uzun zaman önce kanıtladım ve elimden gelenin en iyisini “hep” yaptım. Karşılığını da bir şekilde “hep” aldım."
2475,Ama bitti.
2476,Artık yeni kitaplar okumak istiyorum.
2477,Tek bir hayatın 16 senesini vermeye değerdi şu ana kadar geçirdiğim zaman. Bundan sonrasını vermeye değmez gibi hissediyorum…
2478,"Hepimiz gibi çeşitli kırılma anlarım oldu. Birçok soru ve sorun kurcaladı kafamı. Uzun bir düşünme evresinden geçiyorum. Hayatı sorguluyorum. Kişisel gelişim süreçlerinden tutun da eksik olan dini eğitimimi tamamlamaya kadar geniş bir yelpazede yeniden eğitiliyorum. Bildiklerimi unutup yeniden öğreniyorum ve görüyorum ki hayatımı değiştirmek, bir başka hayata doğru evrilmek durumundayım. Hatta mecburum. Bunun için de öncelikle iş hayatımı değiştirmeli, acilen bu “plaza insanı” dünyasından çıkmalıyım."
2479,Hah işte! En sorunlu kısım da bu tahmin edersiniz! Çünkü en yalın haliyle: “Korkuyorum”. Bildiğim tüm ezberleri bozmaya cesaretim var mı bilmiyorum.
2480,"Şu an itibarıyla sanırım tek bildiğim ne yapmak istemediğim :) -ki lütfen küçümsemeyin, çok değerli bir bilgidir kendisi, zira benim ne yapmak istemediğimi bilmem neredeyse otuz altı senemi aldı-. Mühendislik gibi teknik bir iş yapmak istemediğim konusunda netim. Hatta sanki bir süre çalışma hayatından da uzak kalmak niyetindeyim. Yeterince doydum zaten dediğim gibi işe, kariyere. En azından bana yetti. Eee ne yapacağım o zaman?"
2481,Ev hanımlığı?!?!?!
2482,"Yorgun iş hayatının özellikle son günlerinde çok özendiğim bir kurum ev hanımlığı. Hatta hep demişimdir “büyüyünce kahvaltı günü yapmak tek hayalim” diye. Hasta olup da kazara evde kaldığım nadir günlerde, sitemizdeki çardağın sonuna kadar hakkını veren, termoslar dolusu çay eşliğinde sofradaki türlü yüz kalorilik ikramları götüren hanımları görüp, sohbet muhabbet ortamlarına çokça gıpta ettiğim de doğrudur. Doğrudur da işte orada da rahat durmuyor şu sorgulayan ruhum."
2483,Şöyle ki: İş hayatımda beni en çok mutlu eden iki şey sosyalleşmek ve üretmek. İki düşünme biçimi var zihnimde:
2484,"1. O veya bu şekilde kurduğum çok sağlam dostlarım var şirkette. Hemen her gün otomatik olarak gördüğüm ve uzun öğle molaları ya da kısa çay molalarında hayatı sorgulamaktan, eşleri çekiştirmeye, ülke gündeminden, sağlıklı yaşamaya kadar geniş bir yelpazede konuşabildiğim. Beni anlayan ve anlayabildiğim insanlar…"
2485,2. Üretmek deyince çoğu teknik olsa da işimle alakalı bir üretim sürecinin tam ortasındayım. Üstelik artık bu süreçlerde gayet deneyimli olduğum için bildiklerimi başka insanlarla paylaşıyor ve çeşitli eğitimler veriyorum. O ya da bu şekilde bundan sonsuz mutluluk duyuyorum.
2486,"Ev hanımlığında işte bu iki biçimin nasıl hayat bulduğunu anlamaya çalışıyorum. “Sosyalleşmek daha kolay çünkü vaktin daha bol olacak” diyebilirsiniz belki ama öyle değil. Birincisi vaktin bol olduğunu zannetmek büyük yanılgı olabilir, annemden sıklıkla duyarım ev işlerinin tamamı bitmiyor, asla bitmiyor. Tabi ki ben annem seviyesinde olamam ama gerçekten de yemek, çamaşır, alışveriş vs derken günler çabucak geçiyordur diye tahmin ediyorum."
2487,İkincisi herkesin işi gücü var. Bugün bile hafta sonları arkadaşlarla bir araya gelmek ciddi bir planlama ve efor gerektiriyor. Hele bir de işin içine çocukların dopdolu olan takvimleri girdiği zaman. Dolayısıyla iş hayatındaki gibi “zahmetsiz bir sosyallik” benim istediğim.
2488,Sanırım ev hanımlığında bunun en yakın karşılığı komşular. Peki ya benim gibi komşularınızla ilişkiniz sancılı ve sıkıntılı ise?
2489,"Peki ya üretmek? O kısım daha da zor sanki. Ne üreteceksin? Temizlik, çamaşır, bulaşık, daha çok çocuk??? Teşekkürler… Hele ki ev işleriyle oldukça mesafeli olmuşumdur hep. Üstelik evimizde yaklaşık yedi yıl kadar yardımcı bir ablamız vardı ve ben neredeyse bildiğim yemekleri bile unutmuş durumdayım. (Şanslı ben.) O zaman kalsın lütfen, galiba saçımı şu an olduğundan daha fazla süpürge etmek istemiyorum. Hele ki bu işte maaş, performans yönetimi, prim, sosyal hak ya da en basit bir şekliyle “recognition” bile yokken…"
2490,"Ev hanımlığında rakip (doğal olarak) yok, dolayısıyla performansınızı kıyaslayacak bir veri de yok. Zaten kıyaslayan da yok muhtemelen. Siz evde rahat rahat oturuyorsunuz işte, bir de nankörlüğün lüzumu da yok. Bilmiyorum, yoksa var mı? (Dışarıdan söylemesi ne kolay değil mi?!) "
2491,"Bir gün biriniz bana bu sistemin nasıl işlediğini, potansiyel kariyer basamaklarını, üretim süreçlerini anlatabilir mi? Anlatabilir ve anlamamı sağlarsa sanırım ben de değişikliğe hazır ve de razıyım. Ve şu an için kariyer hedeflerimde sadece bu var."
2492,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2493,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2494,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2495,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2496,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2497,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2498,
2499,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2500,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2501,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2502,Konuk Yazar: Amine Kurtdişi
2503,
2504,Benden yazdıklarımı satmamı istiyorlar. Kelimelerimi sansürleyip insanların zihinlerine pazarlamamı istiyorlar. Benden oyunu bırakmamı ve geri çekilmemi istiyorlar yani anlayacağın beni öldürüp diri tutmak istiyorlar. Üzerime günahtan kopup gelmiş ayaklarıyla basıp meydanlardaki sesimi kısmak istiyorlar. Oysa Tanrım bilmiyorlar ki kelimelerimi kötü kelimelerin geçtiği sokaklardan topladığımı. O sokaklarda ne tür savaşlar verip kaç kişiyi ardımda bıraktığımı. Kollarımda kaç bedenin can verdiğini ve benim hala o ruhlarla yaşadığımı bilmiyorlar. Korkuyorlar Tanrım. Kelimelerimin aydınlattığı sokaklarda yeşeren umutlardan korkuyorlar. Onların istedikleri değil de kendi istediklerimi olup kelimelerimle canlarına okuduğum için korkuyorlar.
2505,"Tanrım benden duymuş olma ama koltuğunda gözleri var gibi. Bu dünyada herkes Tanrı olmak için çabalıyor. Şu aralar herkes herkese senin soracağın soruları soruyor. Seni görevini yapmamakla suçluyorlar. Üstelik bir iki değil milyonlarcası hatalarının faturasını sana kesiyorlar. Kafataslarının içindekini kullanmakta o kadar acizler ki kullananları dört duvara tıkıyorlar. Görmelisin tanrım taş betonların üstü çiçeklerle dolu, dört duvar yeşeriyor sanki. Rutubet kokusu değil demirlerden sızan nergis bahçesi. İçerdekilerle bütünleşiyoruz Tanrım sesimiz her geçen gün daha fazla çıkıyor. Çünkü biz sana inanıyoruz. Sana inananlar umut eder. Umut ettiğimiz için kelimelerimizi satmıyoruz. Sana inanmayanlar ruhlarının anahtarlarından efendilerinin boynuna güzel bir mücevher sunar."
2506,İnsanlara bunları söylediğimde beni tanrılarına şikâyet ediyorlar. İnanamazsın ama Tanrım bu çakma Tanrılar mücevherlerini kaybetmemek için her türlü hileye başvuruyorlar. Daha geçenlerde yanlarına çağırıp tehdit ettiler kalemimi. Kelimelerimi satın almaya kalkıştılar. Yeşilçam filmlerindeki gibi bastılar paraları önüme. Tanrım bu çakma tanrılar çok ahmaklar. Kelimelerimin değerini bilemeyecek kadar ahmak. Benim kelimelerim toprak kokan insanlar gibi. Ben kelimelerimi özgürlük için savaşanların üzerine elbise diye dikmişim. Gözlerden akan yaşı dindirsin diye mendil yapmışım. Maviyi süslesin diye gökyüzüne yollamışım. Ben kalemimi savaşta insanların bedenlerinden çıkan mermilerle doldurmuşum. Ne zaman mürekkebim biter savaş sona erer o zaman bırakır ve yaralamam Tanrılarını insanların.
2507,Buradan Tanrılara sesleniyorum. Belki bir gece yarısı bir köşe başında yere yığarsınız bedenimi. Belki bir gün vazgeçip Tanrılıktan yaşarsınız insan gibi.
2508,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2509,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2510,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2511,Konuk Yazar: Feride
2512,
2513,"Anneannemle dedem, annem iki yaşındayken boşanmışlar. Anneannem dul kadın yaftalarına dayanamayarak, annemi kendi annesine bırakıp, Almanya’ya çalışmaya gitmiş. Orada birkaç sene kendi ayaklarının üzerinde durma mücadelesi vermiş. Durumları biraz daha düzeltince annemi yanına aldırmış. Anneannemin hayat boyu tek gayesi dul kadın olarak ayakta durabilmekle mücadele olmuş. Almanya’da üç işte birden çalışmış. Gece gündüzü yokmuş. Annem yalnız büyümek zorunda kalmış. Annesi yanındayken bile uzaktaymış. Kimseye muhtaç etmemiş kendince annemi, ama annem en çok anneanneme muhtaçmış. Annem hep anlatır, “Annem dul kadın kızı dedirtmemek için uğraştı ve çok dayatmaları oldu” diye. Toplumun bile yapmadığı baskıyı kendisi evladına yapmış hep. Annem senelerce ruhunda yalnızlığın izlerini taşıyarak hayatına devam etmeye çalışmış. Seneler geçmiş bir vesile ile babamla tanışmış. Ama annesinin erkeklere olan nefreti o kadar büyükmüş ki, babamla arasında devamlı bir kara kedi gibi olmuş. Çünkü dedem anneannemi aldatmış. Hatta anneannem kendi gözleriyle şahit olmuş. Her erkeği de hayatı boyunca bu şekilde görmüş ve davranmış. Annem hep der, “Ben aile nasıl olunur, anne evde nasıl davranır ve aile ne demek bilmeden bir aile kurmaya çalıştım. Hep ezbere bir şekilde davrandım bu yüzden”. Ama bilinir ya bir yerden ya da bir davranıştan dolayı elbet bilinçdışı kendini ortaya döker diye, annemin de uzunca bir süre bilmeden bu baskısını tattım hep. Toplumun baskısı olan bekaret, annemin de üzerimde baskısı oldu. Dul kadının kızı yaftasıyla sürdürdüğü hayatında bakire olarak evlenmişti; beni de bu şekilde yetiştirmek istemişti. Doğru olanın bu olduğunu anlatmak elbette bir anneye düşer ama bu kadar baskı, istemeden yanlış yapılmasına sebep olur. Ama annem kendisine gösterileni bana da göstermeye diretti kendini:"
2514,"4-5 yaşındaydım. Çocukluk hevesi ile abimin bisikletine binmeye çalışmış ve binemediğimden de bir kaza atlatmıştım. Kaza sonunda eve geldiğimde iç çamaşırımda bir kan lekesi ile karşılaşmıştım. Anneme bunu söylediğimde dünya başına yıkılmış gibi bir tepki vermişti. Bin bir telaş ile komşuları başıma toplamış ve hiç unutmadığım o ânı yaşamama sebep olmuştu. Şu anda konuştuğumuzda bu konuları, yanlışını kabul etse de o zaman bende derin izler bıraktığını evlendiğim gece fark etmiştim. Annem komşuları çağırıp evin orta yerinde büyük bir endişe ile bekaretimin gidip gitmediğini beş çift göz ile beraber incelemişti! Bu incelemenin sonucunda vajinada, -tabii o zaman ben bu şekilde isimlendirildiğini bilmesem de- bir sıyrığın kanamaya neden olduğuna kanaat getirmişlerdi. Ve bu meraklı topluluk derin bir nefes almıştı."
2515,"Annem benim en iyi arkadaşımdır aslında. Ama bir dönem üzerimdeki bu baskı benim hayatımda derin izler bıraktı. Bu şekilde kendince doğru bir yol olduğuna inanmıştı. Bu inanış, ta ki annemin benim de sevebileceğimi anladığı ve bu sevgiden benim de acı çektiğim zamanlara kadar sürmüştü. Annemin lise sınavına hazırlanırken seçtiği dershane bile sadece kız öğrencilerin olduğu bir dershaneydi. Bunun sebebi benim erkek arkadaşım olma olasılığını en aza indirmek, önlem almaktı. İroni bu ya ben eşimle bu dershanede tanıştım. Meslek lisesi olmamızdan ötürü istisna olarak karma bir sınıfa almışlardı bizi. Ve eşimle bu sayede başlamış olduk biz. Sanki bu yaşadığım şeyler annem için büyük bir işaretti. Bizse bir şekilde seneler sonra evlendik eşimle."
2516,"Malum ilk gecede, geçmişimdeki tüm baskılar öyle bir iz bırakmış ki bende, bunu o gece anladım. Bekaret nişanı öyle bir baskı oluşturmuştu ki, o geceyi sadece çarşafa bakarak sonlandırmıştım. Şu an bunları yazarken ve bir nevi eleştirirken en büyük ironi, o nişanlı çarşafın dört senelik evli olmama rağmen hâlâ yatağın altında duruyor olması…"
2517, 
2518,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2519,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2520,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2521,Konuk Yazar: luka
2522,
2523,"Bir zamanlar zengin ve İslamcı bir adamla birlikteydim. Sınıfsal, politik ve kültürel kimliklerimizin farkında olmama rağmen neden tüm bunları göz ardı ettim bilmiyorum. Kendimi var etmeye çalıştığım her yerde beni yıkacak her şeyin sembolüydü; verdiğim her mücadelede karşı tarafın sesiydi. Şimdi her şeyi unutmak istesem de doğrusu güzel zaman geçirdik. Sonrası malum: bitti. Ayrılmadık, terk edildim. Oje sürdüğüm için. Oje: ayrı dünyaların insanları olduğunuzu anlamanıza yarayan nesne. Paşam beni bir yıldır tanıyor olmasına rağmen yeni anlamış ki biz birlikte yapamazmışız, ilerleyen zamanda beni çok üzermiş falan filan. Oysa deseydi ki ‘güzelim, ben konfor alanımdan çıkmak istemiyorum; hayatta ne için mücadele ettim ki bir kadınla beraber olmak için edeyim; seni bu kısa pantolonlarınla hele de bonesiz bonesizçok saygın ailemle nasıl tanıştırayım’, ben de derdim ki helal valla hayatta başarılar. "
2524,"Aylarca kafamın içinde döndü durdu terk edildiğim gece. Kısa cümleler, uzun bakışlar, sigaralar, gözyaşları, saçmalamalar ve en sevdiğim semtin en sevdiğim bankında yalnız kalmalar. Merak ettiğim tek bir şey vardı: Neden hayatıma girdi? Uzunca zaman etrafımdaydı, beni tanıdı; peki sonra neden ona uygun olmadığımı görüp gitmedi? Etrafında benim gibi bir kadın olmadığını söylerdi hep, o senin etrafsızlığınla alakalı olabilir mi acaba demedim tabii. Sonra da etrafındaki kadınlar gibi olmadığım için terk etti. Beni terk etmesinin üzerinden tam bir yıl geçtiğinde vatsap profil fotoğrafında nişan fotoğrafı gördüm: kadının elinde çiçek, adamın elleri önünde bağlı, omuzların arasında tren geçecek kadar mesafe ve sıkı durun fotoğrafın en can alıcı noktası: kafalar kesilmiş, yani yüzleri göremiyoruz. Ay tabii ben şok."
2525,"Aradan iki yıl geçti ve sizi de hikayeme ortak etmek istedim.  Bu hikayeyi anlatarak bir kadının bedeniyle kurduğu ilişkinin ne kadar kırılgan olduğu bir kez daha dile gelsin diye. Hiç tanımadığım kadınların deneyimlerini okudukça her defasında yalnız olmadığımızı fark etmek bana hep güç verdi, mücadelemi kolaylaştırdı."
2526,"Terk edilmeden kısa bir süre önceydi, bir gün konuşurken başörtüsünün benim için çok bir anlam ifade etmediğini ve ileride belki de çıkarabileceğimi söyledim. Uzun süre tartıştıktan sonra ben neden böyle düşündüğümü açıklamak için aşağıdaki yazıyı mail attım. O zamana kadar kimseye, en yakın arkadaşlarıma bile, bahsetmediğim kırılma noktalarımı anlar diye düşündüm. Oysa bu dünyada, bu meseleyi anlamlandırabilecek son erkek bireyolduğunu henüz fark etmemiştim."
2527," “İnandığı doğrularla, yaşamaya çalıştığı hayatla, seçtiği kıyafetlerle, kısacası hayatına dahil ettiği her şeyle kendi olma mücadelesi veren bir kadının bu süreçte kendini değerli hissetmesi kadar önemli bir şey yok. Bu süreç benim için fazlasıyla erken başladı. Çocukken de hep bir şekilde “farklı” olmanın getirdiği sorumluluk yahut bedeller altında debelenip durdum. Seçimlerimin sonuçlarını kimseye yüklemedim; yaptığım hatalar ve yanlışlardan çok şey öğrendim. …Seçimin olmadığı bi yerde sorumluluk da ortadan kalkar ve fakat insanlar anlamaz; kendi seçtikleri şeyin sorumluluğunu sana yüklerler. Ve böylece başkalarının hayallerini, başkalarının seçimlerini, başkalarının hayatlarını yaşarken kaybolup gidersin."
2528,"… sonunda mutluluk olmayan bir mücadele bu. Kendim olabilme mücadelesi. Ve inan ki hiç kolay değil. Tek başına. Her şeyle. Huzur mu? Belki. Seçimlerimiz belirliyor hayatımızı demiştin, bir kadının hayatı seçemedikleri üzerine kurulur çoğu zaman, seçmeye çalışanlar için hayat çok zor. Neden evlilik hayali bu kadar önemlidir biliyor musun? Babası, annesi, abisi, ablası, komşusu, amcası, halası, eşi dostu derken nefes alabileceği tek ve son yer olduğunu düşünür kendine ait bir evin. Maalesef mutlu sonlar sadece masallarda olur, kadın hayatındaki tüm dengelerin üstüne bambaşka dengelerin nasıl da pembe kurdeleli paketlerde sunulduğunu anladığında, hayır geç olmamıştır. Artık bunun içinden çıkılamaz bir döngü olduğuna inanır ve bunun başka bir mutluluk olduğuyla etrafındaki her bekar kadının hayatına müdahil olma peşine düşer."
2529,"… Bir mücadelenin içinden başka bir mücadelenin içine girmek istemediğim için de olabildiğince dürüst ve açık olmaya çalışıyorum. Ortak bir hayatın sorumluluğu bir kenara, ki beni korkutan şey bu değil, kendimi bu ortaklık içinde yok etmekten korkuyorum. Sana güveniyorum elbette. Ama her şekilde kabul görmeyecek oluşum ister istemez beni alıyor ve aynanın karşısında saçlarımı yaparken ya da evden dışarıya çıkarken babamın bakışlarına götürüyor. Sonra amcamın insanların içinde sen bu gidişle hiç bizim gibi olmazsın gerçi annen yapıyor bunu dadeyişine, sonra saçma sapan komşularımızın ya saçların da ne güzel ama bak çok günah deyişine, sonra her düğün öncesi yaşanılan elbise krizlerine, annemin sürekli yirmisekizşubat acılarını anlatmasına… İnsanlar utanmaksızın ve hadsizce sürekli senin bedenin üzerine konuşup, her an sana dünyanın en iğrenç varlığıymışsın gibi hissettirme konusunda inandıkları dinin onlara hiçbir şey söylemediğini düşünüyorlardı. Hepsi namaz kılıyordu, hepsi başörtülüydü, hepsi kız çocuklarını başını açmasın diye okula yollamayıp eve hapsedenlerdi, ama hepsi yalancıydı, hepsi dedikodu yapıyordu, hepsi insanları incitiyordu, hepsi iğrençliklerini bir meziyet gibi göstermeyi başarıyordu ama hepsi benden daha Müslümandı, çünkü benim saçlarım çok güzeldi, çünkü ben sabah namazlarına uyanamıyordum, çünkü ben mazlumun kimliğine bakmıyordum, çünkü ben yaşadığım hayatı dört dörtlükmüş gibi kimseye pazarlamıyordum, çünkü ben acziyetimin de kibrimin de farkındaydım. İyi ki amcam gibi bir insan olmadım; çocuklarının bir kez başını okşamamış, evinde bir kez bağırmadan konuşmamış, etrafındaki herkese eziyet etmekten başka bir şey bilmeyen adam kalkmış bana bizim gibi olmazsın sen diyor; çünkü kendi kızı daha çocuk yaşta başını kapatmış ya daha önemli ne olabilir ki. Bunlar bir iki üç falan değil, saymakla bitmiyor; ama biz yaşamakla ve dahi duymakla bile bitiyoruz."
2530,"Bir gün uyandım ve annemin en güzel başörtüsünü takmaya karar verdim. Gece yatmadan böyle bir şey düşünmemiştim bile. Bu bir karar mıydı onu bile bilmiyorum, ama ilk başta çok rahat ettiğimi hatırlıyorum. Herkes iğrenç bakışlarını çekmişti güzelim saçlarımdan, kimse günahlardan bahsetmiyordu. Ben harçlığımı aylık alırdım o zamanlarda ama o gün evden çıkarken fazladan para vermişlerdi. Mutlu olmam gerekirdi fazladan para işte ama yol boyunca ağlamıştım, çünkü bunun için yapmamıştım ki ben. Ne kadar basitti oysa onlar için, emin misin kızım bak bu önemli bir karar demek yerine para vermişlerdi. Emin miydim bilmiyorum. Ama maalesef bu da yetmedi insanlara. Bu sefer saçlarım gözükmüyordu, hani günah buydu. Pantolonum çok dardı, bu süslenmek için yapılmazdı, ama yakam açılmıştı. Ve ben daha çocuktum, saçlarıma veda etmiştim, süslenmek geride kalmıştı ve ben daha çocuktum."
2531,"Evet büyüdüm, hepsi geride kaldı. Ama bilmedikleri bir şey var ki ben acılarımı bir kenara atmak yerine onları attım. Duyduğum her bir cümleyi unutmak yerine onları unuttum. İyi niyetlerini, sevgilerini, güzel sözlerini unuttum. Ve bir daha da onlar gibi insanları hayatıma almadım, tekrar aynı acıları yaşamamak için değil, tekrar kendimi iğrenç hissetmemek için. Ve maalesef yaşadığım hiçbir şey mücadele alanımın dışında olmadı. Şimdiyse tahammül etmemi sağlayan tek şey sevgilerine olan inancım, uzlaşmış ya da kabul etmiş olmam değil. Korkularıma, tedirginliğime, ve dahi her şeyime sebep olan insanları unutmayacağım; unutursam affederim."
2532,"Seni bir şeylere ikna etmek için anlatmadım bunları. Sadece bundan sonra bir kadına her şeyi sorma diye, ortak olamayacağın hiç bir acıyı dinleme diye. Sadece anlamaya çalışmak için yeniden yaşatma diye.”"
2533, 
2534,Eğer buraya kadar okuduysanız bilmenizi istediğim bir şey daha var: Birkaç gün önce başörtümü çıkardım. Ve bu hikaye bir terk edilişten daha çok bir yeniden varoluş hikayesi. Bedenimle barışmadan bu kavga bitmeyecekti.
2535, 
2536,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2537,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2538,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2539,"Konuk Yazar: kaprissavar
Görsel: Büşra Eser"
2540,Çocukluğumdan beri -belki çocukluk kelimesi bir çokları için garip kaçabilir burada- ne zaman bir karar alacak olsam iki kapı çarptı suratıma:
2541,"“Evlen, sonra ne yaparsan yap kocanla”,"
2542,“Kocana asla hayır deme”.
2543,"İki söylem de dönüp dolaşıp bir şekilde cinselliğe bağlanıyordu. Biri sosyal cinsellikti belki, diğeri ise yataktan ibaret bir cinsellik. Sosyal cinsellik dediğim şey tek başıma yurt dışına çıkmak istediğimde ya da şehir dışı bir yere gitmek istediğimde, eve geç saatte döneceksem belirirken; evli olmadığım hâlde kulağıma küpe misali dinlediğim yatak cinselliği olur olmadık her yerde karşıma çıkıyordu. Bu yüzden hayatta hiç hayır diyemedim ben ve yine bu yüzden evlenirken iki çekmece iç çamaşırım vardı."
2544,"Buraya kadar hikâye -patolojik sıkıntılarını atarsak- gayet güzel. Karşınızda hayır dememeye programlı, bakir bir kız var, güzel de Allah için. Her akşam kocasına kapıyı süslenerek açan, sofrasını güzelce kuran, evde topuklu ayakkabısız gezinmeyen bir tip. Aldığı tepkiler ise ilk haftadan beri:"
2545,“Ne gereği var böyle şeylere?”
2546,“Siz kadınlar büyütüyorsunuz bazı şeyleri…”
2547,"“Bugün başım ağrıyor, sonra birlikte olsak?”"
2548,“Çok yorgunum…”
2549,“Erken boşalma sorunum için doktora gideceğim.”
2550,“Çok stresliyim üzerime gelme şu an!”
2551,"“Dizi izliyorum, bitsin sonra…”"
2552,"“Doktor düzenli bir şekilde birlikte olursanız düzelir dedi ama işte görüyorsun iş güç, vakit yok.”"
2553,"Kaprisli, nazlı koca tepkisi bu, liste uzar gider. Bu tepkiler karşısında ben ne mi yaptım? Bir iki dakika sürecek ve her seferinde boşu boşuna gusül abdesti aldığımı düşündüğüm bir birliktelik için tam “Hayır” diyecekken, diyemedim. Her “Hayır” diyeceğimde sağ kulağıma gaipten bir hadis fısıldandı: “Melekler sabaha kadar o kadına lanet ederler…” Sol kulağıma ise annem: “Kocana sakın hayır deme”."
2554,"Ve “Hayır” demediğim günlerin birinde, adamın zevkini ve kesesini düşünerek, korunmayı da ona bırakarak yuları eline verdiğim o günlerden birinde, bir dakika sürmeyecek o zamanda hamile kaldım. (Yazar burada Seyyal Taner dinliyor.) “Kendini kısırlaştıranlar bizden değildir.”le büyüdüğümden doğum kontrol hapı kullanmadım. “Allah’ın verdiği canı alamam.” dediğimden ertesi gün hapı da kullanmadım (Aa yok o vıcık vıcık şeyin bilimsel olarak canlı olmadığına kendimi inandıramadım). Üstelik tüm bu tepkilerim istem dışıydı. Vicdani red tavrı yatakta ve çocukta işlemiyordu din söz konusu olduğunda. Sonra ne mi oldu?"
2555,"Paşa paşa doğurdum (Bedenim istemiyormuş doğurmak, o ayrı bir hikâye: “Sezaryen olmak!”). Kocam önce yatağımdan, sonra odamdan, sonra evimden uzaklaştı. Çocuğun ağlama sesine dayanamıyormuş. Çocuğum uyumuyordu, onun işi vardı. Benim işim yoktu. Ben kadındım. Üstelik aynı zamanda tam zamanlı üniversite okuyan da bir kadın. Market dahil ne ev içi, ne ev dışı hiçbir iş bitmiyordu. Hepsi bana bakıyordu ve ben sevilmek istiyordum. Ama onun tarafından değil.  “Aaa kesin başkası var o zaman!!!”  Ih ıh, bir sevgilim bile yoktu. Ve ben hayır demeye başladım."
2556,"Önce ev işlerinde “Hayır” dedim, sonra yatak işlerinde. Sonra beni evden babamın evine gönderdiği o gün evlilik işinden de (Aa evet boşandım. Vallahi o istedi. Ben de boşadım! Çocuğumu da aldım. Evimi bile paylaşmadığım birine hayır diyememenin ne anlamı vardı?). Şimdi geriye dönüp baktığımda sorduğum tek bir soru var: “Erkeklere de lanet ediyor mu o melekler?”"
2557,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2558,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2559,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2560,Konuk Yazar: Şaibeli
2561,
2562,"
Bu yazı konuşmak mı, susmak mı, bu konu nasıl konuşulur tarzı sorgulamalar üzerine yazıldı."
2563,"Kameramızı bir işyerine çevirelim. Çalışanların kadın ağırlıklı olduğu, genç insanlardan oluşan bir ofis ortamı…."
2564,"Tabi ortam genç olunca, iş yaşamını deneyimlememiş, kendini tanımaya çalışan, nerede nasıl davranacağını yeni yeni belirlemeye çalışan insanlardan bahsediyoruz. “Üstlerimle nasıl konuşmalıyım? İnsanlarla samimiyetim ne doz olmalı? Üstümle ilişkim nasıl olmalı, bana nasıl davranamaz?” vs… sıradan sorgulamalar… "
2565,"
Odağımızı yakınlaştıralım ve biraz da kadın-erkek ilişkilerine geçelim ve mikrofonu ben alayım: 
Daha önce Müslüman insanların bulunduğu, bazen erkeklerin kadınlara selam vermediği; kadınların ona selam veren erkekten rahatsız olduğu ortamlar… Ortamda bulunan pek çok insanın davranışını, hareketlerini görünmez bir gerilimle etkileyen mekanlar… Bu tip ortamlardan sonra biraz daha rahat, rastgele muhabbetlerin, hal hatır sormaların, şakalaşmaları  yapılabildiği bir ortam iyi gelmişti."
2566,"Fakat bir süre sonra sanki rastgele temaslar gibi olmayan, işyeri adabına birazcık uzak gelen, ya da bana özel alanıma girildiğini biraz hissettiren erkek bir iş arkadaşıyla karşı karşıya geldim. 
“İşyerinden bir erkek arkadaşımın bu kadar dokunması garip mi?” diye düşünmeye başladım.
Bunları düşünürken bir twitter kullanıcısı çokça paylaşılan bu tweetleri attı."
2567,"Ben de “Yok canım öyle değildir, bu insan böyle biri, ben daha farklı yetiştirildiğim için garip hissediyorum.”dedim. “Şimdi uyarsam çok sert olur, kötü hisseder, kendi ofis arkadaşımla çatışmayayım.” dedim."
2568,"Fakat omzuma ya da belime sarılmaya başladığında, mouse’un üstünden elimi tuttuğunda “Ben bunu kadın bir ekip arkadaşıma yapmam, garip çünkü, kişisel sınırlarımız var ve burada sadece iş arkadaşıyız.” gibi bir aydınlanma yaşadım. Meseleyi eskiden beri tanıdığım iş arkadaşımla paylaştım. Sürpriz? Aynı şeylerden bahsettik, aynı sorgulamaları yapmışız ama gene biz mi yanlış düşünüyoruz dedik. Aslında rahatsız olmasına oluyorduk, ama işte…"
2569,Hiç mi düşünmüyor acaba belki rahatsız olabileceğimizi de dedik. Az çok bu konuda bir anlayışı yok da hiç mi yok yani?” diye düşündük. 
2570,"Aynı adamı ertesi gün başka bir kadının omuzlarına masaj yaparken görünce, dışarıdan bakınca yani sahneye, durum cidden acayip gözüktü. Sonra da “Acaba taciz aslında bu değil mi?”dedim:"
2571,"“Karşıdakini flört mü, el şakası mı, normal bir şey mi, yoksa taciz mi diye sorgulatacak bir aralıkta bırakırken, kendi bunu birden fazla kadına yapacak bir rahatlıkta olmak? Mesafeleri rahatça aşarken erkek olmanın avantajlarını kullanmak?”"
2572,"Tüm bunları bu kadar düşünecekken sert bir dille uyarmak elbette çözümdü, ama ben bunu yapamadım. Bilmiyorum belki sabrım o kadar taşmadı. Belki ne yaptığını bal gibi bilmesine rağmen “Sen yanlış anlamışsın, siz kadınlar her şeyi asılmak sanıyorsunuz.” laflarını duymamak için. Böyle bir çıkıştan incinen erkek tripleriyle uğraşmamak için ve belki en çok da ortaya dökülmemek için."
2573,"Bu sadece sezilen bir şey; çünküsonuçta biliyorsun daha önce bulunduğun yerlerden, “evlenmelik” gördüğü her kadına yürüyen, stalklayan, takip eden, absürt mesajlar atan erkeklerin şikayet edilmesine rağmen hiç uyarılmadığını. O adamın ağlayarak iftiraya maruz kaldığını iddia ettiğini. Konuşanın, resmen ortaya döküldüğünü, “Sen galiba biraz hassassın galiba canım” edasıyla yerli yerinde davranmayı bilmeme, imalarını."
2574, 
2575,"Sanki bunu ayyuka çıkarmamalısın, susmalısın, ama stratejilerinle mesafeni belli etmelisin, o adamı kendinden uzak tutmalısın… "
2576,"
Ama evet diyorum, ortaya dökülmeyelim, bilmiyorum neden umutsuzum. Ama bizi inceden inceden rahatsız edenle aynı incelikte savaş vermeliymişiz gibi geliyor. Karşıdaki insana çok sert mesafe mi almalı, kaale mi almamalı, dalga mı geçmeli, hatta üsttenci mi davranılmalı bilmiyorum, hepsi ayrı ayrı denenip karşıdaki insan farklı şekillerde bozulabilir gibi geliyor."
2577,"Bu durumlarda kadın kadına konuşmak, ama çekinmeden ve iç dökerek, neden önemli anlıyorum. Çünkü ben çevremdekilerle konuşmasam, benzer deneyimler duymasam bunun cidden rahatsız olunacak bir şey olduğunu fark edemeyebilirdim."
2578,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2579,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2580,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2581,Konuk Yazar: Vemelankoli
2582,
2583, 
2584, 
2585,"İlkokulu yeni bitirmiştim, babam kardeşimle bana bir bisiklet almıştı. Henüz ikimiz de bisiklete binmeyi bilmiyorduk. Nasıl öğrendiğimizi hiç hatırlamıyorum."
2586,"Dengemi yeni yeni sağlamaya başlamıştım, okul bahçesinde daireler çiziyordum. Ve düştüm. Ve bu benim için bisikleti bırakma bahanesi oldu."
2587, 
2588,"Bisikleti bırakmamın sebebi, bisikletten düşmem değildi. Bisiklete etekle binmek zorunda olmamdı. Çünkü o sene pantolon ve şort giymem yasaklanmıştı. Yaşımdan büyük gösteriyormuşum. Bu sözü duyduğumda bedenimden ve kendimden nefret etmiştim. Büyüyordum, bedenim değişiyordu. Ve ben kadın olmaktan nefret ediyordum."
2589, 
2590,"Geçmişe dönüp bakıyorum tekrar tekrar, o mutsuz çocuğu görüyorum. Şu anda 2 yaşında bir çocuğum var ve bisiklet ülkesi Hollanda’da yaşıyorum. Hayat, gömüp reddettiklerimi tekrar önüme koydu işte."
2591, 
2592,Dört ay önce bisikletçiye gidip kendime gıcır gıcır bir bisiklet aldım. Bisikletçinin bulunduğu komplekste bisikleti bir saat kadar kullandım. Sonrası yok.
2593,"Evimin bahçesindeki kulübede yepyeni bisikletim arkasında çocuk koltuğu ile öylece duruyor. Ben de diğer kadınlar gibi çocuğumu bisikletimin arkasına alıp pedallamak istiyorum. Ama kırılan cesaretim, kaybolan çocuk sevincim geri gelmiyor. Yapamıyorum."
2594, 
2595,"Mahrum olduklarımı, yasaklandıklarımı kendimce gerekçelendirip reddetmiş, hayatımdan çıkarmıştım. Bisiklete binmesem de olurdu, pantolon giyeceksem de üstüme uzun bir gömlek vs giymeliydim, geniş olmalıydı. Ki sevmediğim, bir türlü sevemediğim bedenim görünmemeliydi. Bunu böyle kabul etmiştim, hayat tarzım olmuştu, kendime tarz yapmıştım vs vs. Bu reddedişler ve kalıplar beni çok bunalttı. Bu kalıplar benim hayat boyu önüme geçti, bu kalıpları kendime engel yaptım. Ailemin kabullerini kendi kabullerim haline getirdiğim için pişmanım. Kadın olmayı utançla eş anlamlı hale getiren bu gelenekten tiksiniyorum."
2596,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2597,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2598,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2599,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2600,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2601,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2602,Yazar: Meryem Selva
2603,
2604,"insanlar öldüler, hep öldüler, bir gün öldüler"
2605,anlaşılmaz!
2606,gecenin çekmecesinde unutuldular sonra
2607,bir inci kolye gibi dağılmış boncukları.
2608,belki bir gün balkona çıkar
2609,blok flütle çocuk şarkıları çalarım
2610,”dostluğun biz sevgisiyle toplanırız burada”
2611,"sizler, bizler, ne bileyim herkesler…"
2612,Didem Madak
2613, 
2614,"Herhangi bir felaket gerçekleştiğinde sosyal medyada gösterilen tepkiler şaşırtmıyor artık. Felaketi nasıl tanımlarsınız, hangi olay nasıl bir “mise en scene”le gerçekleşince felaket kalıbına sığar bilemem ama iki gündür sosyal medya gündeminde olan üç felakete gelen tepkileri bir blog yazısına sığdırmaya çalışabilirim sanırım."
2615, 
2616,"Birincisi dolaylı (!), bir felaket. Bir aktivist, bir göçmen, bir anti demokrat tutum. Felaket, felakete uğrayan halkın ortak kaderi üzerinden özneye de uğruyor. Mağdur özne Afgan, kahraman özne İsveçli. Sonuç, halkımız bu terkibi pek seviyor. Toplumumuzun her kesimi -biri aktivistliği üzerinden diğeri mağdur özne ile ilişkilendiğinden- Elin’i kucaklıyor, tebrik ediyor."
2617, 
2618,"İkincisi doğrudan (!), bir felaket. Bir işçi, bir köpek, bir ihmalkâr durum. Felaket, ihmaller sarmalı üzerinden özneye uğruyor. Mağdur artık maktul olan özne köpek, kahraman –bu hikâyede kahraman yok, ha belki birileri belediye başkanı der-. Sonuç 1: Halkımız bu terkibi terkibe tepki verenleri sevip sevemeyeceğine karar veremediğinden sevemiyor. Aslında sevecek de bir türlü içine sinmiyor. Hani sinse tepki verecek, ama bir bakıyor anlamak istemediği herkes bu olay etrafında birleşiyor. (Gerçi bir dakika, birinci felakette de öyleydi? Ama yok, burada özne ile bütünleşmek belki de imkânsız, neyse boş verelim sorguyu. Olayın yankısına dönelim). Klavye başı tepkileri eyleme döküldüğünde halkımız bu felakete soru işaretleri ekliyor: “Leyla giderken neredeydiniz?”, “Bu vatan şehit verirken neredeydiniz?”, “Gusül abdestini bilmeyenler bizlere hayvan sevgisini öğretemez”… Soru tepkisi, soru tepkisine gelen tepkileri tetikliyor. Sonuç 2: Felaketler yarıştırılıyor. (Artık oylamada kazanan hangi felaket olur, mansiyon ödülünü hangisi alır, hangisinin felaket rütbesi sökülür bilemem, onu da okur düşünsün.)"
2619, 
2620,"Üçüncüsü İlahi ya da tarihi (!) bir felaket. Felaket, yine bir ihmaller sarmalı üzerinden bu kez öznelere uğruyor. Mağdurlar yine maktul, insanlar, ağaçlar… Kahraman ? -Soru işaretiyle kalsın şimdilik-. Sonuç: “Dinsizliğin cezasını Tanrı bu dünyada felaketle verir”. Tepkinin sosyal medyadaki özeti “Eden bulur”cuların üzerinde felaketin felaketliğini üzerlerinden atma hafifliği, “ölen bir insan”cıların üzerinde felaketin acısını hissetmenin naifliği. Sonuçlar çeşitli:"
2621, 
2622," -Yakın geçmişi anımsayanlar, “Aylan bebeğin âhı”, ilâhi adalet tecellisi –olay bir biçimde mültecilere bağlandı-."
2623, 
2624,"-Öğretilmiş milli geçmişi hatırlatanlar –hadi buna Yunan’ı denize döktük efsanesi diyelim-, “Ölü sayısı 150’ye yükselir inşallah!”"
2625, 
2626, -“Oh olsun”culara rağmen yeni bir geçmiş yazanlar “başkalarının acısını duyabiliyorsan insansın” diyerek insan kalanlar. 
2627,Üç ayrı felaketin tepkisi bir günde/gecede nasıl buluştu bilinmez ama üçünün de felaketimizi üç ayrı koldan resmettiği muhakkak. 
2628,Yorum sizin. 
2629, 
2630,"Bonus: Yine Didem Madak’tan gelsin, editörlerimizden Rumeysa’nın da bestesiyle dinlensin"
2631,herkes çıkarsın kalbini
2632,o çirkin mücevher sandığından
2633,ve herkes onu birbirine fırlatsın tanrım
2634, 
2635,
2636,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2637,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2638,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2639,Konuk Yazar: Nurcan Çetinbaş
2640,
2641,"
Bugün günlerden Cuma. Uzunca bir süredir bu civarlarda olmama rağmen bir türlü büyük camiye gitmek nasip olmamıştı. Ben de hazır okul da tatilken, Washington D.C.’de bulunan Islamic Center of Washington’a gideyim dedim. Hıristiyan ve Amerikalı olan ev arkadaşımla beraber gittik. Camiye bakınca büyülendim, çok güzel bir mimarisi var. Mihrab Türkiye’den, halılar İran’dan , avizeler Mısır’dan getirilmiş. Mavi ve beyaz taşların muhteşem uyumuyla insanın ibadet aşkını çoşturan çok güzel bir mimari yapı ortaya çıkmış."
2642,
2643,Fotoğraf: Caminin içi
2644,"Heyecanla kapıya doğruldum ama,  girişte duran görevli “Kadınların yeri aşağıda.” dedi. O an içimdeki ibadet aşkı gitti, yerine üzüntü geldi. Elbette ki bu ilk değildi, aklımdan daha önce Türkiye, Avrupa’da, Afrika’da, Lübnan’da onlarca camide karşılaştığım ayrımcılıklar geçti. Her seferinde kör kuyulara girdim. Bu benim için travma idi. Bir taraftan da etrafa bakınıyorum “Nerde olabilir?” diye. Adam bana yerin altını işaret etti. Doğru ya bizim layığımız orasıydı. Ne de olsa bizi diri diri gömmüş erkek bir yapı vardı. Şimdi de ibadet etmek için yerin altına koymak istiyorlardı. Yanımdaki arkadaşımın gözleri fal taşı gibi açıldı. “İstersen geri gidelim.” dedi. Ben “Hayır görmem lazım.” dedim ve gittim. İki kat merdiven indim, ilk girişte küçük bir lavabo vardı abdest almak için, hemen sağında da bir kapı “Aha!!” dedim; burasıdır. İçeri girdiğimde ağır bir rutubet kokusu vardı ve tavandan su damlıyordu. Kadınlar hayatlarındaki bir çok şeyi yamalamaya çalıştıkları gibi bunu da yamalamaya çalışmış, altına kova koymuşlardı. Onlarca farklı etnisitiden kadınlar depo gibi bir yerde ibadet etmeye çalışıyordu."
2645,
2646,Fotoğraf: Kadınlara ayrılan bölümüne inen merdivenler
2647, 
2648,ve 
2649,
2650,Fotoğraf: Kadınlara ayrılan bölüm ve kova 
2651,Dayanamadım dışarı çıktım. Koştur koştur caminin sorumlusuna gittim:
2652,"“Bu bir zulüm, kadınlar bunu yaşadıkça camilerden uzaklaşacak.” dedim (inanır mısınız adam perişan oldu, kadınların kamusal alandan çekilmesine gönlü razı değildi). Bu ayrımcılık Allah’ın değil, siz erkeklerin isteği. Ayeti kerimelerde yer alan “Yeryüzünde sabit dağlar var etti. Orasını bereketlendirdi. Orada dört mevsim güç/kuvvet kaynaklarını (egvâtuhâ), isteyenler/ihtiyaç sahipleri eşit olarak yararlansın diye (sevâen li’s-sâilîn) takdir etti” (Fussilet; 41/10). “Sonra onu eşitçe yaratıp düzenledi. Ona kendi ruhundan üfledi. Ve size kulaklar, gözler, kalpler verdi. Ne kadar az şükrediyorsunuz?” (Secde; 32/9). Allah’ın emirlerine karşı çıkıyorsunuz. Siz aslında Allah’a karşısınız.” dedim."
2653,"Adam “Camide kadınlar ve erkekler bir arada olamaz…” falan filan diye geveledi. O esnada camiye girdim, 10 dakikalık duam boyunca onlarca erkek ‘kardeşlerim’; “Burası erkeklerin yeri burada duramazsın.” diyerek, ibadetimi defalarca böldü. “Camilerin en güzel yerini zapt edip, kadınlara depo gibi yerler ayıran, İslam’ı bir baskı aracı olarak kullanıp, kadınlara ikinci cins muamelesi yapan, işine geleni yapmak için kendine hadis uyduran ve dini kendi amacına uygun yorumlayan, kadınların ibadet; eğitim ve insan haklarını gaspeden hiçbir Müslümana hakkımı helal etmiyorum.” deyip dilekçemi yazdım."
2654,
2655,Fotoğraf: Yazdığım dilekçe
2656, 
2657,"Üzüntü ve kızgınlık karışımı duygularla camiden ayrılırken, caminin hemen dışında 10-15 kişilik bir grup gördüm. İslam ve eşitlik gibi sözlerini duyunca hemen gruba katıldım. Konuşan imam daha önce bu caminin imamıymış. İsraillilerin Filistinli Müslümanlara zulmettiğini, kadınların ve erkeklerin Allah’ın katında eşit olduğunu savununca Suudi Arabistanlıların baskısıyla işinden atılmış. Muhammed Asi ve onun gibi düşünen bir grup kadın ve erkek Müslüman, 35 yıldır her Cuma bu caminin önünde ibadet ediyorlarmış. İranlı, Afrikalı, Lübnanlı, Amerikalı erkeklerle eşit şartlar içinde huzurla namazımı kılıp duamı ettim. İranlı bir kadın yanıma geldi, gözlerime baktı ve bana kocaman sarıldı. Beni şifalandıran o sarılma sayesinde camide kırılan kalbim bir nebze olsun onarılmıştı. Kadınlar her yerde birbirine yaslanacak duvar oluyorlar. Hiçbir kadın yalnız değil, bir kadını iyileştirecek başka bir kadın her zaman vardır."
2658, 
2659,
2660,Fotoğraf: Caminin önündeki grup
2661, 
2662, 
2663,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2664,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2665,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2666,Konuk Yazar: Evrem Ertaş
2667,
2668,"Yakın zamanda gençlerde kendini “deist” olarak tanımlamanın yaygınlaştığı ile ilgili haberler yapıldı. Bunun üzerine Diyanet İşleri Başkanımız “Bizim milletimizin hiçbir ferdi böyle sapık, batıl bir anlayışa asla prim vermez. Benim bu tanımımdan sonra hiçbir gencimizin ve insanımızın sapık ve batıl felsefi bir düşüncenin peşinden gidecek kadar buna itibar edeceğini zannetmiyorum.” şeklinde çok ikna edici bir argüman ile deizmin yükselişinin önünü kesmiş oldu!?"
2669,"Güzide memleketimizde bir toplumsal yönelimin asıl sebebine bakılması gibi bir alışkanlık olmadığından, bu konu da bazı sapık gençlerin bazı batıl düşüncelere yönelmesi olarak tanımlanıp bir güzel geçiştirildi.  Bu yazıyı o ‘’sapık’’, deist olmuş gençlerden biri olarak yazmıyorum. Kendimi deist olarak tanımlayamayacağımdan eminim. Ancak böyle bir toplumsal yöneliş varsa -ki adına deizm demesek bile kendi çevremde dini kavramlara karşı bir soğuma ya da artan eleştirel bir bakış seziyorum- bu yönelişe bir yönüyle gerçekten empati yapabilen biri olarak bu yazıyı yazıyorum. "
2670,"Geçtiğimiz seçim sürecinde, mevcut siyasal iktidarın 16 yıllık serüveninin birikmiş duygusal yüklerini, toplumun her kesimi ciddi bir aşırılıkla yaşadı. Muhalifler nefretle coşarken, iktidar taraftarları da benzer bir karşıt nefretle defans halindeydiler. Malesef tartışmalar asla somut siyasi ve ya ekonomik gerçekler üzerinden yürümedi. Bolca dini kavramın alakalı alakasız her tartışmaya sos edildiğini hayretle izledik-hâlâ da izliyoruz. Böyle bir ortamda gençlerin neden dinden en hafif tabiriyle uzaklaştığını malesef görebiliyorum. "
2671,"Bu kadar kirlenmiş bir düşünsel atmosferde yaşarken, esasında dinin; en basit anlamıyla Allah’ın insanı doğruluğa ulaştırma, kendini, dünya serüvenini ve yaratılış amacını anlamaya ve tamamlamaya sevk eden bir yol olarak algılanabilmesi pek mümkün olamıyor. Bugün Türkiye’de vicdan ayarları henüz bozulmamış bir gencin, her fırsatta süper bir Müslüman olduğunu bağıran, mevcut iktidarı hunharca sevip, savunmanın da dininin adeta önşartı olduğuna inanmış insanların varlığı ve çokluğu karşısında  “Öeeh başlarım böyle dindarlığa!” demesi çok anlaşılabilir geliyor bana. “Ama adalet? Ama doğa? Ama hayvan hakları? Ama saygı, sevgi, hoşgörü?  Ama hak yememek? Ama israf etmemek?” gibi çok basit ve doğal soruları olan vicdanlı gençlerin, bu soruları dile getirdiği anda önce vatan haini, sonra her nasılsa otomatik olarak din düşmanı ilan edilmesi çok sıradan şeyler oldu artık.  "
2672,"Bu gençlerin hangi ‘dini gerekçelerle’ kafir ilan edildiğini anlatacak bir ciddiyetten yoksun, öfkeli ve nobran, sloganlarla düşünmeye alışmış bağıran bir güruh var karşılarında.  Haliyle bu bağırtı karşısında nadiren sakin kalabilen gençler “Arkadaşım sen ne dindarlığından bahsediyorsun? Ben sana hukuksuzluklar yapılıyor.” diyorum. “Bak burada hak yeniyor.” diyorum. “Yeşil katlediliyor.” diyorum. “İnsan kayırılıyor.” diyorum. “Rant amaçlanıyor.” diyorum. “Nasıl savunabiliyorsun bütün bunları hem de dindar olduğunu iddia ederek?’’ diyebildiklerinde de tatmin edici bir cevap alamıyorlar. Her fırsatta dindar olduğunun altını çizen bir iktidarı eleştiren bir muhalif olmak, dinsiz ilan edilmelerine yetiyor. Bu durumun her gün çeşitli ortamlarda, farklı dozajlarda, birçok insanla yaşandığı düşünülünce, gençlerde dinden soğuma, deizme doğru bir kayma olması bana çok olağan geliyor. Bu atmosfere sürekli maruz kalan bir gencin Allah’ın dinini, siyasal muhafazakarların dininden ayrıştırması çok kolay bir zihinsel süreç değil. Allah’ın asla bir siyasal ideolojiyi ve ya lideri körü körüne savunmayı emretmeyeceğini, aksine her koşulda doğruluğu, hak yememeyi, adaleti ve nefret yerine sevgiyi seçmeyi emrettiği bir din indirdiğini hatırlamak ciddi dirayet istiyor. “Sizin dininiz size, benim dinim bana.” diyebilme cesaretini gösterebilmek ve her halükarda Allah’ın dinini seçebilmek herkese nasip olamıyor malesef.   "
2673, 
2674,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2675,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2676,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2677,Yazar: Feyza
2678,
2679,Kadınlar Birlikte Güçlü Dediğimizde
2680, 
2681,"Ne demiş oluyoruz? Bu soruyu bana sordurtan bir olay oldu bugünlerde. Aslında niyetim bir kadın arkadaşımın başına gelen ve fakat şimdi hakkında adli süreç başlatılmış bir olaya dair yazmak. O yüzden pek detay veremeyeceğim. Zaten yazıdan muradım olayın faillerine laf anlatmak değil de, bu vesileyle feminizm neydi ve neden gerekliydi, kendimce bunları düşünüp yazmak. Zira hem benim, hem olayın etrafında biriken kalabalığın buna ihtiyacı var diye düşündüm. Açıklayıcı detaylar yazının ilerleyen kısımlarında. "
2682, 
2683,"Ama önce, ne demek birlikte güçlü olmak? Türkiye’de kadın hareketinin son yıllarda arkasında durduğu, yürüdüğü slogan bu (https://twitter.com/8MartaDogru). Gerçekten de birlikte güçlü hissediyoruz ve daha da önemlisi güçlü olmaya ihtiyacımız var. O yüzden kadınlar kadın cinayeti davalarını izliyorlar, şiddete karşı kendilerini savunarak erkekleri öldüren kadınların duruşmalarına gidiyor, adliyede birbirlerine destek veriyorlar. Sokakta, sokak kapandığında sosyal medyada birbirlerine iyi hissettirecek kampanyalar yapıyorlar. Seçimlerde kendi özgül ağırlıklarını “kadınların oyu eşit ve özgür hayata” diyerek (https://twitter.com/GucumuzVar), “yüzde çoğuz” diyerek (https://www.youtube.com/watch?v=av-JA6Lj_ls) ortaya koyuyorlar. Bu temas alanlarında güçleniyoruz, güçlendikçe daha yüksek sesle “kadınlar birlikte güçlü” diyoruz. Söz gücü, güç sözü kuruyor. "
2684, 
2685,"Güçlenme ideali, Türkiye’de kadın hareketinin 30 seneyi aşkın tarihini de şekillendirmiştir desek yanlış olmaz bence. Bu tarihi bir ucundan tutan, içinden geçen, şahit olan, temas eden kadınlar bana göre feminizmin öznesi olmuşlar, feminizmi eksiği, fazlası, zorluğu, acısı, tatlısıyla kurmuşlar. Kadınlar “ben feministim” dediklerinde ben bu güçlenme biçimlerine atıfta bulunduklarını düşünürüm. Güçlenme yolunda çeşitli yöntemlerin gelişmesine katkıda bulunmuş, hikayelerinin parçası yapmıştır feminist özneler. Birbirleriyle çatışmaları olmuş, ayrışmış, birleşmiş, hep bir yöntem arayışı içinde bugüne gelmiştir. Zira kadınların güçlü durmak zorunda olduğu konular zor konulardır. Tacize uğradığımda ne yapmalıyım? Tecavüzün cezalandırılmasını nasıl sağlamalıyım? Kürtaj konusunda nasıl bir siyasi söylem ve yöntem geliştirebilirim? Muhalif siyasetin içine giren erkek dilini nasıl ayıklarım? Cinsel suçun faili arkadaşım, yakınım, yoldaşım olduğunda nasıl bir yöntem izlemeliyim? Başka politik hareketlerle nasıl iş birliği kurar, buraları dönüştürürken nasıl feminist kalırım? Anneliğimle kamusal alanı dönüştürecek bir hayat nasıl kurarım? Hem Müslüman hem feminist nasıl olurum? Bütün bu sorularla uğraşırken kendim nasıl sağlam ve güçlü kalırım? Başka kadınları nasıl güçlendiririm? Erkekleri konuşmayı eylemeyi pek sevdikleri bu “kendilik” alanımdan nasıl uzaklaştırırım? Hem dönüşmelerini, dönüşürken sınırlarını da bilmelerini nasıl sağlarım? İşte benim şahit olduğum yaklaşık 12-13 yıllık süreçte feminizmin öznesi kimdir, meseleleri nelerdir, soruları ve ayrışma hatları nelerdir ve bunlar arasında kadınlar nasıl birlikte güçlü olur, bunlara dair kendimi sürekli bir öğrenme, anlama, kabul etme, itiraz etme ve dönüştürme sürecinde gördüm. Bana kalırsa Reçel de bu sorulara yeni bir soluk olduğu kadar yeni sorular sormanın da yeri oldu. İyi ki de oldu. "
2686, 
2687,"Bu tarihi üstlenmeyecek kadar ondan uzak kalmış kadınlar da bu güçlenmeden ilham alarak feministliği üstlenirler. Son zamanlarda feminizmin yükselmesi, çeşitlenmesi, Reçel’in de katkıda bulunduğu bir dönüşümün eseridir. Kadınların birlikte güçlü olması için verilen mücadelenin meyvesi, kadınları kendi biricik kadınlıkları içinde de güçlü hissettirecek feminist kimliklenmeler olarak ortaya çıktı, çıkıyor. Daha çok kadının daha çeşitli mecralarda kendine feminist dediğini görünce ne yalan söyleyeyim hafifliyorum, yükseliyorum, kendimi iyi hissediyorum. Kadınlar birlikte, bir sözle, bir yaklaşma duygusuyla güçleniveriyor. "
2688, 
2689,"Bizi yükselten bu hava elbet erkekleri de etkiliyor. Önemli sorulardan biri de, erkeklerin kadınların dönüşümünde nerede duracakları. Bir kısmı eş, sevgili, baba, arkadaş, oğul kontenjanından çok şey öğreniyor, muhakkak dönüşüyor. Patriyarkanın kendisine yüklediği rolün ağırlığını atıyor belki hafifliyor. Ama erkek bu ya, tarih yazılırken onların hep ilerlemesi gerek, durmayı bilmeyen erkekler çoğunlukta. Anaakım siyasete muhalif duran birçok erkek kendilerini dönüştürmek yerine, her yapıp ettiklerinde feminist kadınların da onayını almak istiyor ki o mecradan da devşirilecek bir güç ve iktidara sahip olsun. Meseleye böyle yaklaşan erkekleri nerden tanıyoruz? Elbette en ufak bir açık verdiğinde “bunu bana yapamazsın” diyen kadının üzerine organize bir şekilde en kaba saba halleriyle yürüdüklerinde. "
2690, 
2691,"Sadede gelelim. Bahsettiğim türden bir üzerine yürünme durumunu geçtiğimiz günlerde bir kadın arkadaşım yaşadı. Cinsiyetçi bir reklamı eleştirdi, eleştiriyi beğenmediğinde gülüp geçmekle yetinmeyen bir erkek, “İnanmazsınız bugün bu reklamı izleyen bir erkek karısını kesti” diye “espri” yaptı. Esprisine karşılık feminist bir tepki aldı, tepkiyi alınca içindeki “amk canavarı” uyandı, özel mesajla küfür, hakaret, mesleğini aşağılama, sosyal medyada ifşa edilince savcılığa verme… Neden? Çünkü tam da feminizmin yeşerttiği toprağın havasından suyundan faydalanırken, kadınların alkışını takdirini toplarken, yani “en doğru” yerdeyken, tamı tamına mükemmelken, artık değişmeye dönüşmeye hiç ihtiyacı yokken “aman canım ufak bir espri”ye aldığı tepkiyle ay çok fena linç edilmeye filan başlandı. Reçel olarak kendisine geçmiş olsun diyoruz!"
2692, 
2693,"Neyse ne diyordum? Kadınlar birlikte güçlü. O yüzden mesela feminizmin havasını suyunu sömüren erkeklerin, bunu fark edip “orda dur!” diyen kadınlara neredeyse organize bir şekilde sataşması, mesela yukarıda bahsettiğim hadisenin konuşulduğu her ortama bir grup erkeğin elinde tuzlukla koşması, failin, “gel vatandaş birkaç küfür de sen et” diye kahveden adam toplaması yetmiyor. Bir de yanlarında kadın arkadaşlarını görmek istiyorlar. Ve mesela kadın cinayetlerini espri mevzusu yapan adam, övünüp duruyor kendisine birkaç kadının DA sahip çıktığını söyleyerek. İki taraf eşitmiş gibi, tarihsel hiçbir fark kadınla erkeğin üstünde birikmemiş gibi “ama kadın da çok sert çıktı”  oluyor, “bu feministler biraz fazla oldu” deniyor, “aslında o çok iyi bir erkek arkadaşımızdır, vallahi bildiğiniz gibi değil” savunması geliyor. Sonra feminizmin fazlası zararlı bulunuyor. "
2694, 
2695,"Bunlar olup bittiğinde, organize bir şekilde sataşılan kadın yalnız kalmıyor, çünkü yalnız bırakmıyoruz, çünkü kadınlar birlikte güçlü. Ama iki kadının erkeğe attığı destek onu coştururken, başka kadınlara saldırının önünü açarken, maalesef o kendisine destek çıkan kadınları belki de bir sonraki aşama için yalnızlaştırıyor. "
2696, 
2697,"En eski yöntemdir işte, kadınları böl, bir kısmına yanında yer aç ki kendini güçlü sansın. Hani şu Sen Anlat Karadeniz dizisinde kötü adamın bazı kadınları yanına çekip mağdur kadına düşman etmesi gibi. Halbuki biz 30 yıllık, belki 300 yıllık, belki de insanlık tarihi boyunca hep deneyimledik ki kadınlar birlikte güçlü. Ama ancak doğru yöntemleri izlediklerinde. Ben çok şahit oldum ki kadınlar bu yöntemleri samimiyetle, tartışarak, bazen bedel ödeyerek, emek vererek, birbirine karşı iyi niyet besleyerek, kavga etseler de birbirlerini dinleyerek keşfediyorlar. Bu deneyimlerin içinden geçmemiş ama kendine kendi dünyası içinde, kendi eyleme biçimlerine feminist diyen kadınların da eninde sonunda benzer soruları soran kadınlarla, erkeklerin müdahale etmediği ortamlarda birbirlerini dinlemeye ihtiyaçları var. Başka türlüsü yalnızlaştırıyor, zamanla güçsüzleştiriyor, feminizm tali bir konu haline geliyor, bazen de bu olayda olduğu gibi bizzat hedef oluyor. Kadınların birlikte güçlü olması tam da bu yüzden vazgeçilemeyecek bir slogan."
2698,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2699,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2700,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2701,Konuk Yazar: Başkan N.
2702,
2703,Gezi Parkı eylemlerinin 5. yıldönümü vesilesiyle benim de söyleyeceklerim var;
2704,"Her ne kadar bütün kimliklerimi bir kenara bırakarak bu yazıyı yazmış olmak istesem de en başta, insan tüm o üzerine aldığı/yapıştırılan kimliklerin bıraktığı iyi-kötü izleri tamamen silemiyor. Yazıyı yazmaya başlamadan önce, tüm kimliklerimi bir kenara bırakarak yazmaya karar vermişken, cümleler oluşmaya başladığında gelmiş-geçmiş tüm kimliklerimi üzerime alarak yazmak istediğimi fark ettim."
2705, 
2706,"Ömrümün şu ana kadarki bir kısmını başörtülü, henüz bir kısmını da başörtüsüz bir kadın olarak geçiriyorum. Muhafazakar ortamlarda büyümüş, inançlı olmaya çalışan, mütevazı kalmaya çalışan, kendi ayakları üzerinde duran, çalışan çok çabalayan bir insanım. Bu dinamikler ömrümün hiç bir kısmında kalbimde neyin doğru neyin yanlış olduğunu, vicdanımı sızlatan şeyleri, analizlerimi veya değerlendirmelerimi değiştirmedi; benim kalbim ve aklım hep aynıydı. Başörtülüyken de karşı çıktığım durumları eleştirdim, eylemlerine katıldım, başörtüsüzken de. Bu eylemlerin, tartışmaların kimler tarafından organize edildiği, hangi gruplar tarafından sahiplenildiği, hangi ‘tarafların’ söylem haline getirildiği benim için hiç bir zaman önemli olmadı. Bundan sonra olmayacağına da eminim. Her ne kadar inanılmaz şiddetli bir şekilde taraf olmaya iten bu toplumsal ve siyasi kültürün baskısını giderek daha fazla hissetsem de, bu saatten sonra müstakil olmaktan vazgeçeceğimi düşünmüyorum. Bu müstakil olmanın getirdiği savaşlar, mücadeleler, gururlar, sevinçler başka bir yazının konusu olsun.   "
2707, 
2708,"Ben iki “halimleyken” de benzer arkadaş gruplarına sahiptim, muhafazakar tandanslara sahip arkadaşlarım, muhafazakar olmayan arkadaşlarım, herhangi bir eğilimi olmayan arkadaşlarım vesaire…Her tipten arkadaşlarımla hep iyi arkadaş oldum, sert tartışmalara girmekten geri durdum, kalp kırmaktan hep kaçındım. Hiç biri benim bakış açılarımı değiştiremedi, ancak yumuşatmış veya köşelerini törpülemiş olabilirler, minnettarım. Yine her tipten arkadaşım, her tipten çevrem olduğu için herkesin açık kullanabildiği alanlarda veya sosyal medyada hep nazik olmaya çalıştım ve makul kalmaya özen gösterdim. Bilenmedim, bilenmeyi desteklemedim. Buna geniş aile fertlerimin görüşleri de dahildir.  "
2709, 
2710,"Eylemlerimde özgür olmadığım çevrelerde yaşıyoruz- insan hangi çevrede tamamen özgür ki zaten? – bu yüzden de sivrilebilecek her türlü tartışmada, bütün tartışmayı kişisel alanımda yürütmek “zorunda kaldım” ki çoğu tartışma konusunda vicdanım rahattı; haykırarak sokaklarda, tüm sosyal medya alanlarında bağırmak ve düşüncemi sonuna kadar savunmak isterdim. Bağırmadım. Kimse benden bunu istediği için değil, doğru davranışın bağırmamak olduğuna karar verdiğim için. Bu benim hür iradem değil evet, ama yaptığıma üzgün değilim."
2711, 
2712,"Gezi Parkı hayatta -nedense- en çok bir fiil katılmak istediğim eylemlerdendi. Kimler tarafından sahiplenildiği zerre gözümde değildi, taraflar benim kabul ettiğim şeyler değildi, o insan bu insan tipleri de umurumda değildi. Benim isyanım vardı; tüm yapılanlara, nefret ortamına, siyasi ahlaksızlığa, toplumsal ahlaksızlığa, kabalaşmaya, yozlaşmaya, canlılara karşı vahşileşilmesine, çirkinliğe, betona, estetik olmayan her karara, öldürmenin- yok etmenin karar olduğu her eyleme, özgürlükleri yerin dibine batıran söylemlere, haksızlıklara, hak-hukuk tanımama kültürüne ve daha pek çok çirkinliğe. Ben sokaklara çıkmak, haykırmak, karşı çıkmak, durun demek, durdurmak, her insanın ve her canlının özgür olabilmesi ihtimali için avazım çıktığı kadar sesimi duyurmak isterdim orada. Gitmedim."
2713,Gitmemem “icap etti”.  Çok üzgünüm.
2714, 
2715,"Şu anda da Gezi’yi destekleyen gruplar, şahıslar, taraflar kim olursa olsun benim yine umurumda değil. Gezi’nin karşısında duran gruplar, şahıslar, taraflar da hiç umurumda değil. Bu garip saflaşmalar benim kalemim işler değil ancak olağanca gençliğimle, özgürce, avazım çıktığınca bağıramadığım için üzgünüm. Böyle derin bir toplumsal yaraya baktığımda onurum kırılıyor, çok üzülüyorum. Bu konu dahilinde kaba söylemleri gördükçe çok üzülüyorum, fikri özgürlüğün bu kadar büyük darbeler almasından ötürü çok büyük hayal kırıklığı yaşıyorum. Hala, üzerinden bunca vakit geçmişken dahi, ben, olduğum tüm hallerle, ismim cismimle ve kendi ismimle var olduğum tüm kamusal, özel veya sosyal medya alanlarında “Gezi Parkı olaylarında giden/gidemeyen ama destekleyen insanlara yapılan muamele onurumu kırıyor, bu hakarete çok zor katlanıyorum” diyemediğim için kendimi çok dar bir alana hapsedilmiş hissediyorum. Gezi benim hapsedilmişliklerimin bir sembolü olarak tezahür ediyor olabilir, bilemiyorum, ancak çok üzgünüm.   "
2716, 
2717,"Söylemediğimiz her fikrimiz için, gönlümüzce hareket edemediğimiz her baskı için, özgürce haykıramadığımız her mesele ve her an için tüm arkadaşlarım ve kendim adıma utanmaya devam edeceğim. Gezi’de olanlar için, aldığımız bu toplumsal yara için, hatırladıkça utanmaya devam edeceğim. Beni anlayabilen, yazıyı yazarken hislerimi hissedebilen, beni anlayabilen herkese minnettarım.  Gezi’leri hiç yaşamadığımız, ağaçların ağaç, insanların insan kalabildiği özgür bir dünya umuduyla…"
2718,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2719,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2720,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2721,Konuk Yazar: Zeynep Ö.
2722,
2723,"Yaklaşık iki yıl önce Reçel Blog için üvey annelikle ilgili son derece naif, hayalperestlik derecesinde iyimser, gerçeklikten uzak bir yazı yazmıştım. Eşimin önceki evliliğinden olan kızını kendi kızım gibi benimseyeceğimi söylemiş, onu hiç üzmeyeceğime dair söz vermiştim. Gelen yorumlardan bazılarında ileride üvey anneliğin nasıl gittiğine dair tekrar yazmamı rica edenler olmuştu. O zamanlar kendi kendime şöyle düşünmüştüm: “Ne gerek var ki tekrar yazmaya? Her şey mükemmel olacak işte. Eşim, üvey kızım ve ben mutlu bir aile olacağız. Hatta örnek bir aile olup üvey ailelerin de gayet huzurlu olabileceğini cümle aleme göstereceğiz.”"
2724,Şimdi bu yazıyı okuyor olduğunuza göre işler hiç de öyle gitmedi.
2725,
2726,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2727,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2728,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2729,Yazar: Fatma Çiftçi
2730,"Öyle birden bire çıktı karşıma öğle vakti, kardeş site 5harfliler’de yazılmış bir yazıda bahsediyordu. Bir kadın sesiyle çağrılsak nasıl olur diye merak etmiş ve mezzo soprano May Kemal’den ezan okumasını istemiş, Mısırlı sanatçı Behiye Şehap. Dinlemek için tıkladım. Aman Allahım tıpkı çağrı filminde kabenin üzerinde tırmanıp ezan okuyan Bilal karakteri gibi, bir kadın yüzyıllık acıların üzerine tırmanmış ayakta değil yere çökmüş başını hafifçe yere eğmiş, acılarımızı anlatıyor sesinin her tınısında, zihnimde bir fotoğraf yanıp sönüyor."
2731,
2732,Afganistanlı Ferhunde’yi
2733,
2734,"Ailesi tarafından diri diri toprağa gömülen, bir fotoğrafı bile olmayan Medine’yi"
2735,
2736,"Büyüdüklerinde daha iyi bir koca bulabilmeleri için zorla, işkence ile süt içirilen Moritanyalı küçük kız çocuklarını"
2737,
2738,Erkek şiddetine maruz kalmış katledilmiş 3. sayfa haberlerine konu olan yüzlerce kadının hikayesini anlatıyordu.
2739,"Bin yıllardır bilgiye erişememiz için önümüze çıkartılan engelleri. Sadece birinin kızı bir diğerinin karısı birilerinin de annesi olmak dışında var oluş alanı tanınmayan, emeği yok sayılan sömürülen kadınları."
2740,Diri diri toprağa gömülen kız çocuklarını hesabının sorulacağı ayetle sabit olmasına rağmen ayeti yok sayan görmezden gelen toprak altına değil ama dört duvar arasına hapseden erkeklere artık durmalarını söylüyordu.
2741,"Ezilenlerin ezgisiydi, zulmün son bulduğu her şeyin yerli yerinde yani adil olduğu bir zamanı hatırlatıyordu.
Avaz avaz haykırmıyordu şırıl şırıl akıyor usul usul anlatıyordu.
Barışın kurtuluşun mümkün olduğunu anlatıyordu."
2742,"Bizim yani insanın yarısı kadınların var olduğunu, yok sayıldığımız için insanın tekamülünü tamamlayamadığını anlatıyordu.
Son din olarak bize gönderilen islamın kadınlara teslim ettiği haklarımıza sahip çıkmamızı hatırlatıyordu."
2743,"Hıçkırıklar arasında tekrarlıyorum Hayyal el felah!
(Haydi kurtuluşa)"
2744,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2745,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2746,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2747,Konuk Yazar: HKŞ
2748,
2749,"Ramazan ayı kimine göre fakirin halinden daha iyi anlamak için kendini açlıkla terbiye etmenin, kimi için Allah’ın iradesine kayıtsız şartsız uymanın ve teslimiyetin ifadesi. Her halükarda orucun insan nefsini törpülemek ve iradesini güçlendirmek için bir araç olduğu, asıl amacın oruç tutarken aç kalmak değil iradeye hakim olmayı öğrenmek olduğu aşikar. Buna rağmen Ramazan’ın ilk gününden başlayarak son gününe kadar oruçlunun tacizi ve gazabına bir toplum olarak maruz kalıyoruz."
2750,"Mesela bir kısım oruç tutmayı beceremeyen “oruçlular” daha ilk günden sokakta yemek yedi diye insanlara saldırıyor. Ramazan’ın her türlü yeme-içmenin göz önünden yok edilmesi değil, herkes yiyip içse de Allah’a teslim olarak orucu eda etmek olduğunu asla anlamayan çoğunluğu erkek olan bu kimseler, kendileri oruç tuttuğu için gayrimüslimiyle, inançsızıyla, hamilesi, hastası, yaşlısı, çocuğu, hayızlısıyla bütün bir ülkenin sokakta yemek yemesine toplumsal baskı yoluyla yasak getiriyor, bu yasağa uymayanlara yeri geliyor sözle yeri geliyor fiziksel şiddetle karşılık veriyor ve iradesine hakim olmayı öğrenemeyen “oruçlu” oruç terörü estiriyor."
2751,"Bu tacizcilerin akıl hocaları da televizyona çıkıp gülerek “O hayızlı kadınlar da biz tutmuyoruz diye sokakta bir şey yiyemezler. Dayak yerler ha bak. Dinen dayak yerler.” sözlerini söylemekten utanmıyor, buna rağmen RTÜK açık açık kadına şiddeti meşrulaştıran, şiddete güya dini meşruiyet kazandıran bu sözlerin sarf edildiği kanal için inceleme başlatmıyor."
2752,"Bir kısım “oruçlular”ın tacizi bununla sınırlı kalmıyor, inanılması güç bir şekilde cinsel tacize kadar ucu uzanıyor. Erken yaşta evlenemeyenlere libido bastırıcı olarak tavsiye edilen oruç, her ne hikmetse ülkemiz erkeklerine asla etki etmiyor. Toplu taşıma araçlarında insanların gözüne soka soka kadınları taciz ettikleri yetmezmiş gibi, “ne yapıyorsun” sorusuyla karşılaştıklarında “ben oruçluyum, iftira atma” diyecek kadar yüzsüz, “bayanın apış arası gözüküyordu, tahrik oldum, Ramazan ayındayız, uygun değil” diyecek kadar iradesiz ve kendilerine “bakma o zaman kardeşim” diyerek erkeğe farz kılınan tesettürü, yani göz kapaklarını hatırlatan kadınlara saldıracak kadar haysiyetsiz olan bu erkeklerin ne oruç tutmayı, ne Ramazan’ı anlamadıkları gün gibi ortada."
2753,"Trafikte magandalık yaparak, şort giyen kadına şiddet uygulayarak, dondurma yiyen çocuğu taciz ederek oruç tuttuğunu zanneden ve oruçlu olmasını bütün bunların bahanesi olarak ortaya koyan bu “oruçlu tacizci”lere Allah’tan hidayet temenni ediyoruz."
2754,Bu yazıyı 2017 yılı Ramazan ayının sonlarına doğru yazmıştım. Bu sene Ramazan’da benzeri olayları yaşamamamız ve herkesin gönlünce oruç tuttuğu/tutmadığı bir ay olması dileğiyle…
2755,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2756,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2757,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2758,Yazar: Büşra Eser
2759,
2760,"Ramazan herkesin evine bazılarımızın evine geldiği gibi gelmiyor, sofralar bazı evlerde hiç kurulmuyor.  Bazı evlerde yemek pişmiyor, eşyalar yok, bazı evlerin hiç misafiri olmamış."
2761,"Bunun için bir şey yapmaya gönüllü birileri var.  Meselenin aynı sofrayı ve aynı sohbeti de paylaşmak olduğunu düşünen, vaktinden, ilgisinden ve alakâsından da verebilen, gerçek hayatta karşılaşmanın önemini bilen."
2762,"O birilerinden olmak da o kadar da uzak ve zor değil.   Bir facebook grubu üzerinden organize olan, bu ekibin bir parçası olabilirsiniz. Ben bu sefer duyurma gibi bir görevi de üstlenmek istedim. Kim bilir belki bir iftarı siz organize eder ya da bir sofrayı göçmen bir aileyle paylaşırsınız."
2763,Bu Ramazan Sizdeyiz (gruba katılmak için link burada):
2764,"“Öyle bir çağda yaşıyoruz ki, hepimiz çevremizden bihaberiz. Birbirimizin halini göremediğimizden, ayağına taş değenlerimizin koluna giremiyoruz.
Öyle ya kaçımız savaşların kadınları kocasız, çocukları okulsuz ve hocasız bıraktığına bizzat şahitlik ediyoruz?"
2765,"Yavaştan konuya girelim.
En son ne zaman, iftarda çorbasını nasıl kaynatacağını düşünen bir ailenin sofrasına oturdunuz?"
2766,"Gelin ve bize katılın; iftarda yiyeceklerimizi, sohbetimizi ve kardeşliğimizi paylaşmak için ihtiyaç sahibi ailelerin evlerine, sofralarına misafir olalım."
2767,"1-) Bizler;
– Belki çok lezzetli yemekler yapacak,
– Belki valide hanımından veya peder beyinden aldığı harçlığıyla kızarmış tavuk alacak,
– Belki ömrünce hiç kıramadığı iki yumurtayı gene kıramayacak,
– Belki en taze meyveleri alacak,
– Belki en sıcak iftar akşamlarında dondurmayı eritmeden soframıza getirebilecek,
– Belki evdeki çocuklarla saklambaç oynayabilecek misafirleriz."
2768,"2-) -Sene içerisinde misafire ihtiyacı olduğunu tespit ettiğimiz ailelerle görüşüp , bizi misafir olarak kabul edeceklerin bir listesini çıkardık. (Ramazanın içerisinde ihtiyaç sahibi olduğu duyduğumuz başka aileler olursa o evlere de ziyarete gideceğiz.)
– Belirlediğimiz ailenin kaç kişi olduğunu ve ilçesini duyuracağız.
– Misafir olmak isteyenlerle o günün menüsüne ve kimin ne yemek yapacağına/ne alacağına karar vereceğiz.
– Misafir olacağımız eve doğru yola çıkacağız."
2769,"3-) – Herkes nasibinde o gün neyi paylaşmak varsa onu getirecek.
– İşten, okuldan çıkıp gelmesi sebebiyle yemek yapamayacak arkadaşlar da tatlısını veya tatlı sohbetini alıp aramıza katılabilir."
2770,4-) “Ben misafir olamam ama misafir olacak arkadaşlar giderken benden de bir kilo baklava götürsün.” diyenler ne yapacak: Tatlı gönderebilecekleri adresleri onlara ulaştıracağız.
2771,"Not : Bu iş herhangi bir kişi, kurum, cemiyet, cemaat, tarikat, siyasi parti veya inisiyatif tarafından üstlenilmemektedir."
2772,Kalbi olduğunu bilen ve hatırlamak isteyen herkesin soframızda yeri çayımızda demi vardır.
2773,"Maksadımız, bu hareketin hemen her semtte evlere misafir olup yüzlere gülümseme olabilmesidir. Okuduğunuz her hususu dilediğiniz her ilçede uygulayabilirsiniz.
Böylece, bizler tarafından oluşturulmamış ama bizlerin her yanını sarmış olan “yalnızlıktan” ve “bireysellikten“ ilçe ilçe kurtulmamıza vesile olursunuz.”"
2774,"
"
2775,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2776,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2777,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2778, Konuk Yazar: Mavi
2779,
2780,“Toplum – bir kurtarıcılar cehennemi!” 
2781,–E.M. Ciaron
2782, 
2783,"Birkaç ay içinde yirmi altı yaşıma basacağım. On bir yıldır başörtüsü takıyorum. Son birkaç yılda başörtüsü üzerine çok fazla duygusal ve düşünsel mesai harcadım. Keşke bu mesainin yalnızca kişisel okumalar, sorgulamalar ve tecrübeleri kapsadığını söyleyebilseydim. İdealim ve ihtiyacım böyle bir bireysellik. Fakat gerçek şu ki, başörtüsü hayatımın merkezine dindarlar ve onların bitmeyen başörtüsü hezeyanları yüzünden çakıldı. Halbuki normalleşmeden söz ediyorduk, değil mi?"
2784, 
2785,"Bir kadının başına örtü örtme eylemini gerçekleştirmesi /gerçekleştirmemesi/ gerçekleştirmeye başlaması/ bırakması sahiden normalleşmiş olsaydı, üzerine hala konuşma ihtiyacı duymazdık. Sokakta, metroda, okulda, sosyal medyada, ailemizin içinde başörtüsünün “nasılı” ile ilgili bu denli yargılama ve dayatmaya maruz kalmazdık. Başkalarının tesettür standartlarına uymuyoruz diye düzenli olarak dinden çıkarılmaz; dinen aşağı görülmezdik. Eğer bir Instagram hesabınız varsa, örtülü birkaç kadın takip ediyorsanız ve onların paylaşımlarına yapılan yorumları okuyorsanız neden bahsettiğim gözünüzde canlanmış olmalı.  "
2786,"İddia edilenin aksine ne toplumu normalleşmiş görüyorum ne de kendimi özgürleşmiş hissediyorum. Benim için başörtüsü mücadelesi artık dindarlara karşı vermek zorunda kaldığım bir mücadele. Zira bazı dindarlar örtü ile ilgili yaşadıkları travmaların bedelini kendilerinden sonra gelen nesillere ödetiyor gibi. İnançlarını yaşamak uğruna çektikleri zorlukların daima hatırlanmasını ve takdir edilmesini bekliyorlar. Fakat yeni neslin tecrübelerini ve endişelerini anlamaya kapalılar. Başörtülü kadınların homojen bir cemaatten oluşmadığını; hayatı (ve dini) yaşama, siyasi görüş, giyim tarzı gibi pek çok konuda toplumun herhangi bir başka kategorisi kadar çeşitli olduğunu (ve olabileceğini!) kabullenemiyorlar. İstiyorlar ki her Müslüman kadının varoluşsal derdi, toplumla (ve “karşı mahalleyle”) kavgasının temel odağı, kimliğini ifade etmesinin yegâne aracı başörtüsü olsun."
2787,"Bütün bunların ne kadar hayal kırıklığı yarattığını tahmin edebilirsiniz. Vaktimin önemli bir kısmını kişiliğimi, seçimlerimi, Müslümanlığımı, yaşam tarzımı, giyim tarzımı Müslümanların tacizinden nasıl koruyacağımı düşünerek geçirmeye başladım. Yahut bir sabah uyandığımda başörtümü farklı şekilde bağlamak istersem hayatımda oluşacak depremlerin hesabını yaparak, endişesini yaşayarak… Kendime bunlara göğüs gerebilecek kadar cesur olduğumu telkin ederek. Artık başörtüsü takmak istediğimden emin değilim. Ama görüyorum ki seçimlerim, sonuçları itibariyle hayatımda orantısız yükler yarattı, yaratıyor ve yaratacak."
2788,"Feyza Akınerdem’in ifadesiyle, biz kadınlar ne zaman hayattaki seçimlerimizi büyük bedeller ödemek zorunda kalmadan yaşayabileceğimiz bir kamusallığa kavuşacağız?"
2789,"İfade etmeliyim ki bu yaşadıklarımı değerlendirirken kendimi ne mağdur görüyorum ne de kurban. Hayat bundan çok daha karmaşık. Yaşadığım problemlerin sebeplerini, kendi tercihlerimde, onların dolaylı sonuçlarında, çevremde, toplumda ve kaderde eş zamanlı olarak bulabilirim ve buluyorum. Bu problemleri çözebileceğime inanıyorum. Dua etmeye inanıyorum. Fakat bir yandan da kaybettiklerim geliyor gözümün önüne. En çok da iki insanın birbirini gerçekten duyabileceğine dair inancım sarsıldı. Artık ne “yakınlarıma” ne de yabancılara kendimi anlatma / açıklama ihtiyacı duymuyorum. Bu beni bir yandan güçlendirdi, öte yandan hissizleştirdi. Eskiden faydalanmak umuduyla ciddiye aldığım eleştirilere artık kulak asmıyorum. Beni baskılayan toplumsallık bana hırçınlaşmaktan başka seçenek bırakmadı. Artık kararlarımı tartışmaya açmıyorum."
2790,"Bireysel alanımı “benim iyiliğim için” ihlal eden ve bunu yaparken de kahramanca bir şey yaptığını, beni kurtardığını sanan “eğitimli”, “çok bilinçli” dindar kardeşlerim… Umarım siz de bir gün başörtüsünü putlaştırmanın hem itikadi hem sosyal açıdan son derece sorunlu olduğunu anlarsınız. Güzel ahlak şekilcilikten değil iyi niyetten ve mütevazilikten geçer. Kendinde diğer Müslümanlara had bildirme fazileti görmekten, büyüklenmekten değil. Bunu en çok Müslümanlar hatırlamalıydı. En çok onlar unuttu."
2791,"Son olarak, bu yazının son dönemlerdeki inanç ve başörtüsü tartışmalarının neresine yerleştiğinin farkındayım. Yazıyı içeriği itibariyle “umut vadedici” bulmayacak olanlara şimdiden soruyorum: Bunların yaşanması mı umut vadetmiyor yoksa yazılması mı? Konuşmadan nasıl normalleşeceğiz?"
2792, 
2793, 
2794,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2795,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2796,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2797,Konuk Yazar: Elena
2798,
2799,"Doğup büyüdüğüm, hayatımın ilk 20 yılını geçirdiğim, artık terk edilmiş olan eve yıllar sonra girdiğimde “ne kadar küçükmüş” diye düşündüğümü hatırlıyorum ilk. Dört kişilik bir aile için ne kadar küçükmüş… Hem yaşadığımız, hem misafirleri ağırladığımız, hem uyuduğumuz, hem yemek yediğimiz, hem ders çalıştığım o tek göz, üstelik içinde bir de banyoyu barındıran, oda ne kadar da küçükmüş… Oysa öyle hissetmezdim küçükken. Her çocuk gibi bütün dünyamdı o odadan ibaret evim. Sığındığım, başka türlüsünü hayal edemediğim yuvam… Sığardım o odaya, küçük kardeşimle koşturmaya, babamla yerlerde güreşmeye alan bile kalırdı. “Ne ağır bir koku…Hep böyle mi kokardı?”. Terk edilmiş ev kokusu değildi duyduğum, rutubet hep öyle kokardı elbet. Rutubetin getirdiği böcekler, biz yaşarken de mesken tutmuştu orayı. Yemek yediğimiz bir gün odanın ortasına doğru yürüyen çok bacaklı o böceği görüp tiksintiyle sofradan kalktığımda demişti babam “İlerde böyle bir evde yaşamak istemiyorsan, okumalısın. Ben okusaydım, sen şimdi o böceği görmezdin”. Küçüktüm ama nasıl içime sinmişti, burnumu sızlatmıştı. Yaşadığımız koşullara değil, babamın pişmanlığına, kızını istediği gibi yaşatamamanın getirdiği kalp kırıklığına üzülmüştüm. Oysa ne fedakar, ne çalışkan, çocukları için hep söylediği gibi canını verebilecek bir adamdı. 8 çocuğun en küçüğü olarak hep kendini kabul ettirme çabası kişiliğine sirayet etmiş, iyi yürekli olduğu bilinen ama yine de pek çekilemeyen bir adam olarak kalmıştı. Çocukları için değil ama… Bizim için yaşam yolumuzu belirleyen bir filozoftu. “Yaşamanın amacı çocuklarının seni aştığını görmek” derdi. Kendi babası da böyle dile getirmese de aynı amaç uğruna çabalamıştı 86 yaşına kadar. Savaştan kaçan, ailesini savaşta kaybeden, peşi sıra çocuklarıyla bilmediği bir şehre yerleştiğinde, “kalabalığız, kimsenin başını ağrıtmayalım” diyerek, bir gecekondu dikmişti dağ başında. Hemen yanına da evimizi… Sonra her çocuğu için ev yapma telaşına düşmüş, ömrü vefa etmemişti tabii. Çocuklarından birine yaptığı o yepyeni evde, yepyeni eşyaların içinde kendisi yatağa mahkum olup can vermişti. Yine de babama kendisinden daha rahat bir hayat verdiği kesindi. O nispeten rahat hayat sayesinde babam da bana daha fazlasını sunabildi."
2800,"Okudum nitekim. O evi ardımda bırakıp uzak bir şehre giderek okudum. Ders çalışabileceğim ayrı bir odanın ne demek olduğunu üniversitede anladım. Meğerse okumak için doğmuşum… Doktoramı bitirene kadar okudum. Evlendim bir de. O ev kadar olmasa da, yine kutu gibi küçük bir ev satın aldık. O küçük odalardan birini kendime ayırdım ders çalışmak için. Bazen sadece oturup düşünmek, yazmak, hayal kurmak için… O ev büyük bir kaçış, bir var oluş, kendini tamamlama mücadelesinin anlamlı halkalarından biriydi, bir materyal değildi sadece."
2801,"Eşim için de öyle oldu. Ben mutlu bir ailenin yaşadığı küçük bir evi, imkansızlıkları ardımda bırakmıştım. O ise, güzel bir sahil kasabasındaki pek şirin evi değil içindeki aklen zayıf annesini ve bir türlü kabullenemediği üvey babasını bırakmıştı. Onun aşması gereken kişi annesi olmuştu, Amerikalı babası kendisini ve annesini bebekken terk ettiği için… Tanımadığı babası ise annesinin kendi ailesini aşma istediğinin bir sonucuydu. Anneannesi doğuda, üzerinde 2. kuması geldiğinde 8 çocuğuyla o sahil kasabasına sığınmıştı, çocuklarına daha iyi bir hayat sunmak için. Bir başına bir kadın… Her şeye rağmen erkek akrabaların baskısından kurtulamamış kız çocukları istemedikleri evliliklere kurban gitmişti…Kayınvalidem hariç. Kendi kaderini aşmanın çaresini kasabadaki yaşça çok büyük ecnebi adamda bulmuş 16 yaşında bir genç çocuktu. Hamile kalmış, terk edilmiş, bir oğlan çocuğuyla tekrar kaderine dönmüştü. Aşamadığı annesiyle büyütmüştü eşimi.  Velhasıl…ruh eşim de benim gibiydi. Yaşadığı yerin sınırlarını aşıp benle aynı şehre gelmiş, kendisiyle benzer hayat gayesini taşıyan beni bulmuştu."
2802,"Kredisini güçlükle ödediğimiz kutu gibi evimiz her şeye rağmen kendi başardığımız bir şeydi… Ailelerimizin yazgısından azadeydi… Kendimizden bir parça dünyaya geldiğinde aynı çaba içimizdeydi onun için de… Bizim sıkıntılarımızı yaşamayacağı bir hayat hediye etmek istedik. Fiziksel şartları insan yaşamına uygun bir ev, birbirini seven bir anne ve baba ile kendini gerçekleştirme arzusunu ona aşılayabilmek. Fazlası değil. Bu düşüncelerle onu besleyip, yıkayıp uyuttuğum bir gündü… Çocuk odasından banyoya giderken bir anda gördüm. İşte orada yürüyordu… Aynı parlak gövde ve çokça bacaklarıyla… Yıllar sonra o evden çıkıp gelmişti sanki evime. Babamın sesini, hayat hikayemizi, yazgıyı ve onu değiştirme/değiştirememe gücünü hatırlatmak için gelmişti."
2803, 
2804,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2805,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2806,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2807,Konuk Yazar: Hazancan
2808,
2809,"Bu siteyi uzun zamandır takip ediyorum. Yazarların çoğunun hikayesi hemen hemen aynı. Ben de muhafazakar bir aileden geliyorum ve bir zamanlar başörtülüydüm. Üstelik İmam Hatip okudum. Bu okuldan sonra üniversitede hayatımın şokunu yaşayacağım, her şeyi sorgulayacağım bir bölüme başladım: Sosyoloji. Ailemden ve o zamana kadar aldığım eğitimlerden çok başka bir şeydi bu. Kadını erkeği eşitti, din ve değerler sorgulanıyordu, liberal düşünülüyordu, “eşcinseller vardı!”"
2810,"Üniversitenin ilk yılı boyunca derslerde hocalara durmadan muhalefet olmam, her şeyi daha önceki alışkanlıklarımla dini temelli açıklamaya çalışmam devam etti. Üstelik bunları üniversitede yapıyordum, seminerlerde yaptığım da olmuştu. Şimdi bunları hatırlayınca utanç hissediyorum. Ama bu geçmişimi de her şeyim gibi kabullenmiş durumdayım. Dönüşüm kolay olmadı. Bunu kabul ediyorum."
2811,"Lisede bir kadına karşı çok yoğun duygular hissediyordum. Hatta onu öyle istiyordum ki ama bunun ne olduğunu bir türlü anlamıyordum. Aklıma bir şeyler geliyordu ama bunu bir türlü kendime yakıştıramıyordum. Ben sağlıklıydım ve Müslümandım! Kafamdaki bu düşüncelerden kurtulmak ve tövbe etmek için geceleri teheccüde kalkıp namaz kıldığım, uzun uzun dualar ettiğim zamanları dün gibi hatırlıyorum. Bu “sorunum” çok uzun sürmemişti, kısa sürede irademle kurtulabilmiştim. Ta ki üniversiteye gelip hayata başka yönlerden bakabilmeme ve düşünce yöntemimi değiştirebilmeme kadar… Ve tabii ki bu sefer gerçekten bir kadına aşık olup kendimi tam anlamıyla tanımlayabilmeme kadar…"
2812,"Üniversite birinci sınıfın sonunda artık kendimi tanımlamış ve düşünce biçimimi değiştirmiştim. Hatta başörtümü çıkarmam da bu zamana denk geliyor. Fakat bu tam da doğru bir aydınlanma değildi -şimdiki bana göre. Yeni düşünce biçimi edinmiştim ama bu sefer de her şeye ve herkese karşı nefret doluydum. Bu zamana kadar bana gösterilen tek bir gerçek olması, önceden ne kadar dar bir kafaya sahip olmuş olmam, çevremin ne kadar tek tip ve tek düşüncede insanlar olması vs. gibi şeylere çok öfkeliydim. Öfkeli olduğum bir konu da dindi. Müslümanlığın bana göre olmadığını ve zaten en başından bu dini kendim seçmiş olmadığımı düşünüyordum. Ondan da nefret ediyordum. Zaten benim gibi eşcinselleri dışlayan ve kadınları aşağı gören bir dindi vs."
2813,"Bu öfkemden kurtulmam kolay olmadı, bunun da bir dönüşüm süreci oldu. Öyle kalamazdım çünkü mutsuz ve huzursuzdum. Zamanla benim gibi olmayan insanlara ve geçmişime öfke duymayı bıraktım. Herkesi olduğu gibi kabul etmeyi öğrendim. Yalnızdım, kimsesizdim. Allah’ı çok seviyordum ama ona dua edemiyordum. Çünkü nasıl dua edeceğimi bilmiyordum, artık Müslüman değildim. Şimdiye kadar sahiplendiğim, sevdiğim ve huzur bulduğum İslam benim en büyük düşmanımdı. Bu da böyle devam edemezdi. Dinimle barışmak için çok araştırma yaptım, çok düşündüm. Sonunda da tek bir din anlayışı olmadığını, bireysel din anlayışları olabileceğini keşfettim. İslam ile kendi anlayışımı oluşturmak istedim. Benim anlayışım Allah’ı sevmek ve onun hoşuna gitmeyecek şeyleri yapmayıp seveceği şeyleri yapmak üzerine. İslam’daki güzel ve faydalı öğretilerin hepsini aldım ve yine benimsedim. Diğer birçok konu umurumda olmadı açıkçası. Eşcinsellik konusu da öyle… Bu konudaki ayetlerle ilgili birçok yorum var ve hepsi nefret saçıyor. Benim kabul ettiğim dinim ve Allah’ım bunları söylemek istemiş olamaz diye düşünüyorum. Ben sadece onu seviyorum ve hep seveceğim. Benim İslam’ımın en önemli unsuru “sevgi”!"
2814,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2815,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2816,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2817,Konuk Yazar: nisamor
2818,
2819,"Tesettürü başörtüsü olarak algılamayan müslüman bir kadınım. Yanlış okumadınız; öyle ayetleri okumadığımdan, düzgün anlatanım olmadığından ya da iman eksiliğimden falan değil, baya baya başörtüsü örtmeyi tercih etmiyorum. Kafanızda bir müslüman canlanmadı değil mi?"
2820,"Bu ülkede başörtüsü maalesef ki mücadelesi verilen bir şey oldu. O dönemlerin kadınları ve bazı erkekleri gündelik yaşamlarından, eğitimden başlayarak bir çok alanda inanılmaz sıkıntılar yaşadılar ve travmaları oldu. Şimdi ben nasıl olur da kendine müslüman diyen bir kadın olarak bu davaya sahip çıkmam ve başörtüsü örtmem? Yıllarca omuzlarıma bu haklı davanın travmaları yüklendi durdu. Kendi ailemden ve akrabalarımdan başlayarak etrafımda bir çok insanın o dönemlerde yaşadığı sıkıntılara şahit oldum ve daha ortaokul çağlarımda başörtüsü örttüğüm zaman başıma gelecekleri ve bunları nasıl bertaraf edeceğimi dinledim. Kimse bunu tercih edip etmek istemediğimi sormuyordu. Gerçi o yıllarda, büyüdüğümde ben de başörtüsü takacağımı zannederdim. Çünkü “normal” olan oydu, müslüman kadın demek başörtüsü demekti. Lise yıllarımın sonlarına doğru başörtüsüne gelen özgürlük alanının genişlemesiyle birlikte artık üniversitede özgür olacağımı ve başörtümü takabileceğimi dinlemeye başladım. Kırılma noktasını burada yaşadım. Yasaklardan değil, kendi tercihimden ötürü başörtüsü takmak istemediğim gerçeğini uzun yıllar etrafımdaki kimse hazmedemedi. En başta sorgulanan şey “imanım” oldu. Müslüman kimliğim, tercihimin ifadesiyle beraber elimden alındı. "
2821,"Yasaklara kadar başörtüsünü örtüp örtmemek meseleyken sonrasında bunu nasıl örttüğün gündeme oturdu. Başörtülü kadınların müslümanlık dereceleri kimileri tarafından giydikleri pantolonlarla etek boylarıyla, saçının telinin gözüküp gözükmemesiyle, dinlediği müzikle, okuduğu kitapla ve bitmek bilmeyen pek çok unsurla derecelendirildi. Bu mücadele başörtülü kadınların kafalarına göre tesettürü şekillendirmeleri için mi verilmişti, bu ne hadsizlikti? Başörtüsüz kadın bu klasmanda müslüman dahi olamadı. Öyle ki imanından asla şüphe edilmeyen babamın arkadaşları kendi başörtülü kızlarında kendilerince gördükleri sıkıntıları(!) anlatırken “bizimkiler böyle, seninki zaten…” şeklinde cümleler kurdular ve o “zaten”ler benim ve başörtüsüz müslüman kadınların görünen tek yanı oldu."
2822,"Üniversite ortamıyla beraber bu “müslüman olamama” hali katlanarak devam etti. Bulunduğum ortamlarda alkol alan arkadaşlarımın inancım gereği içmediğimi öğrendiklerinde yaşadıkları şok ve devamında gelen ısrarla içirme çabalarıyla, camide namaz kılmak içim üzerime aldığım örtümden başörtüsüz olduğum anlaşılır anlaşılmaz namaz kılma şeklime kadar bağırmalı “düzeltme” çabası ölümüne kapıştı. Mescidin yerini sorduğum vakitlerde tariften önce ya dudak bükme ile kendini gösteren bir küçümseme ya da islam yolunu yeni tercih etmiş yabancı muamelesi gördüm. Benimle azıcık dini bir muhabbetin içine giren kendince tam imanlı müslüman kimseler her seferinde dini bilgilerini ve ibadetlerini yarıştırma ihtiyacı hissedip tesettür, başörtüsü ayet ve hadislerini anlatmaya giriştiler. Başörtülü bir dostum, müslüman kadının özgürlüğüne dair bir şey ifade ettiğinde; kadının özgürlük alanının ancak babası ve kocası tarafından belirlenen sınırlar içinde olabileceğini düşünenler tarafından karşılaştığı tepki, “önce o başındaki örtüyü çıkar” şeklindeydi ve bu tepkideki hakaret noktası hep ben oldum. Çünkü böyle “din dışı terbiyesiz şeyleri” müslüman bir kadın söyleyemezdi ve bu kadın başörtülü olamazdı. Tüm bunlar “başörtüsüz kadının yapacağı türden ahlaksızlıklar”dı. Ya da dinin uygulanışı ve yorumlanışı hakkında bir yorumda da ben bulunduğumda kocaman büyük harflerle “SANANE BİZİM DİNİMİZDEN, SANANE BİZİM İBADETİMİZDEN!” tepkisi aldım. Her halükarda insanlar, müslüman olduğuma ikna olmadı ve ancak kendisinde olanı verebildiklerinden* bana da bol bol kibir, ikiyüzlülük, saygısızlık ve tahammülsüzlük ikram edildi. "
2823,Herkes bir şeylerde yarım kaldığımı düşünüyor ve tamamlama ihtiyacı duyuyor. Ya inancımın hakkını vererek örtünmem gerekiyor ya da örtüsüzlüğümün hakkını vererek inançsız veya prensipsiz yaşamam. Ancak kimse benim müslümanlığımın hakkını vermeye yanaşmıyor. Sizden rica etsem bana bir kerecik “müslüman” der misiniz?
2824,"*Albert Camus, Defterler 2 “İnsan ancak kendisinde olanı verebilir.”"
2825,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2826,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2827,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2828,Konuk Yazar: Sena Sultan
2829,
2830,Geçenlerde bir arkadaşım beğendiği bir adamla evlilik görüşmesi yaptı. Her şey yolunda gidiyor gibiydi. Ancak bu arkadaşım bir abinin yanına resim öğrenmeye gittiğini söylediğinde adamın tepkisi “Gitmesen daha iyi olur.” şeklinde olunca arkadaşım sevdiği şeyi yapmak ya da hoşuna giden bir adamla birlikte olmak ikilemi içinde kalmıştı.
2831,Arkadaşım bana anlatırken çok üzüldüğü için durumu kendince te’vil etmeye çalışıyordu; ” Hani gitsem de bir şey demez Sena ama gitmesen daha iyi olur dedi anlıyor musun…”
2832,Ben de ona acımasızca da olsa; ” Hayır anlamıyorum.” dedim. “Neden gitmesen daha iyi olur? Ben anlamıyorum. Neden seninle birlikte sevinemiyor? Neden bunun seni sen yapan şeylerden biri olduğunu göremeyip seni bu ikilimlerin içinde bırakıyor. Biliyor musun bence bugün ilk süreçte bunu söyleyebilen bir adam yarın çok daha fazlasını söyler…”
2833,"Bir insanın hayalleri için, onu kendisi yapan şeyler için çabası, mücadelesi nasıl böylesine değersizleştirilebilir?"
2834,"Eğer ev içinde kendi bencil ihtiyaçlarınızı tatmin etmeye yarayan bir nesne olarak görüyorsanız kadını, o zaman tutarlı olun ve toplum içine karışmış kadınlara “ne giyerse giysinler” helal süt emmiş, uysal, kolay yönetilebilir köle şeklinde bakmayın ve öyle kadınlardan uzak durun."
2835,"Hem böylesi sizin de huzurlu evlilikler yapabilmeniz için daha iyidir inanın. Önceleri bu kadınlar duygusalca sizin olayları rasyonalize ediş biçimlerinize inanıp ya da değişeceğinize inanıp sizinle birlikte olmayı seçebilirler. Ancak zaman geçtikçe kendi potansiyelinin ev adlı bir hapishanede çürümeye bırakıldığını, bu yolla diri diri toprağa gömüldüğünü hissettikçe, farkettikçe onların büyük bunalımlar yaşaması kaçınılmazdır. Ve kendisi mutlu olamayan hiçbir kadın sizi de mutlu edemez."
2836,Bir defalığına olsun dışarıdaki dünyayı görme fırsatını tesadüfen de olsa yakalamış bir kadına tek doğrunun sizin yaşam şekliniz olduğunu dayatamazsınız.
2837,"Arkadaşımı düşündüm… Dinlerken, konuşurken hayat neşesi ve heyecanı gözlerinden dolup taşan o kadar canlı bir kişiliği var ki mesela… Bu kişiliğin evlilik ya da başka bir şey adı altında köreltilmesi benim açımdan bir kadının başına gelebilecek en kötü senaryo. Çünkü her şeyden önce benim kendime karşı; kendi potansiyelimi köreltmeme, bu yolla kendime yabancılaşmama ve “kendimi tanıma” sorumluluğum var. Ve eğer kendimi tanımazsam Rabbi de tanıyamam biliyorum."
2838,Bu yüzden bizim Müslüman kadınlar olarak daha fazla bizi esir eden aşk adındaki anlık hazlara ve tutsaklıklara değil; bizi özgürleştiren daha fazla insanlaştıran sevgilere ihtiyacımız var. Rahmetli Şeriati’nin dediği gibi; ” Sevgi aşktan üstündür.”
2839,"Sevmek bencilce o kişiyi kendi isteklerine göre şekillendirip tüketmekle değil; “ben onun özünü gürleştirmesi için, kendi potansiyelini tanıyıp ortaya çıkarabilmesi için ne yapabilirim” diye düşünmekle başlar."
2840,Hayat neşemizin herhangi bir sebeple tüketilmesi de sevgi değildir; aksine insanların tuhaf bakışları yüzünden toplum içinde bisiklete binmekten çekinen bir kadının elinden tutup o bisiklete binmesi için çabalamaktır asıl sevgi.
2841,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2842,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2843,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2844,Konuk Yazar: Yelo
2845,
2846,"Çocukların acımasız olduğu söylenir. Bir bakıma kendi hayatıma da baktığımda, bu söze hak vermeden edemiyorum. Çocukluk dönemimde şu anki kişiliğimi de etkileyen ağır problemlerle karşılaştım ve hep kendi bedenimi suçladım. Sorunun hep kadın yanımla ilgili olduğunu düşünüp kadın yanlarımı gizledim ve kendimi erkek rolüne girmeye zorladım."
2847,"Çocukken hep çirkinliğimle ilgili mahallede başlayıp okula kadar uzanan bir hakaretler zinciriyle karşılaştım. Bu benden ziyade, benim televizyonlarda izlenen ve makbul olan kadın tiplemesine zıt olan özelliklerimle ilgiliydi. Bu tiplemeye uymuyordum. Esmerdim, kara kuruydum. Biçimsiz bir yüzüm, sınıfsal bir eşitsizlik olan güzel toplanamamış saçlarım vardı. Çünkü annem ben daha çok küçükken bir tekstil fabrikasında çalışmaya başlamıştı. Annemin yorgunluğu benim biçimsiz saçlarımda her sabah vuku buluyordu. Annemin yorgunluğunu babam hırpalıyordu ve durmadan bu durum benim saçlarıma da yansıyordu. Hal böyleyken esmerliğimle ilgili karşılaştığım hakaretlere karşı ürettiğim savunma “erkekleşme”ydi. Onlardan olursam beni bununla suçlamazlar diye düşünmüştüm. Onlardan olmanın beni götüreceği yerde mahalle maçları, küfürler, kavgalar vardı. Aşağılamak vardı ama aşağılanmak yoktu. Bir süre onlara ayak uydurmaya çalıştım. Ama olmuyordu, top oynamakla ip atlamak arasındaki salıncaktan düşüp yuvarlandım. Çocukken yaşadığım bu travmatik durumu liseye kadar üzerimden atamadım. Özgüvensiz biriydim ve bununla yaşamayı kabullenmiştim."
2848,"Lise yıllarına kadar geldiğim bu özgüvensizlik beni kapalı bir insan yapmıştı. Güvensizdim ve fikirlerimi açıkça dile getiremiyordum. Kendi kendime anlattığım hikayeler çok güzeldi fakat bunu kimseyle paylaşamıyordum çünkü onlara cazip gelmeyecek, dinlemeyecekler diye düşünüyordum. Sonra bedenimden daha değerli bir şeyler olduğunu keşfettiğim bir dönem başladı benim için. Bedenimden taşıp özgürleştiğim bir dönem, varoluşumun özüne yakınlaştığım bir dönemdi benim için bu dönem. Güzelliğin erkekliğin dayattığı ölçülere sığmayacağını kavramaya başladım. Güzellik 90 60 90 olmak ya da kusursuz yüz hatlarına sahip olmak değildi. Güzellik senin bir bakışın, onun esmer ellerindeki dokunuş, ötekinin yanaklarına yerleşmiş bir gülümseme ya da ağlamaydı. Güzellik bir bakışa aitti. Ve bu bakış tüm gezegeni görebilen bir bakıştı. Göbeğimi sevmeyi, onunla barışmayı öğrendim. Televizyonlarda ya da medyanın her alanında bize durmadan dayatılan mükemmellik algısına karşı durmak gerekti. Çünkü şu makyaj malzemesi olmadan da güzeliz. Ucuz reklam propogandaları bizi çirkinleştirmeye yetemez, yetmemeli! Vücut ölçülerimiz sizin pornografik bakış açınıza hizmet etmekle yükümlü değil. Büyük memeli, büyük kalçalı olduğumuzda arzulanabilir olmuyoruz. Bunları farkettiğimde nasıl bir körleşmenin içinden sıyrıldığımı gördüm. Erkeklikten aldığım nasibi “You know nothing, Jon Snow” diyerek iade ediyorum."
2849,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2850,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2851,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2852,Konuk Yazar: 3 in 1
2853,
2854,Müsaadenizle mevzuya dümdüz dalıyorum.
2855,Bunlar genelde büyürken babaları tarafından herhangi bir arkadaşının dükkanına götürülüp çalıştırılmamış kişilerden oluşur.
2856,Burada mevzuyu para olarak düşünmeyelim.
2857,"Bu tip tecrübeler yetiştirilme çağındaki çocuklara sosyal beceri katar ve bunlar genelde o dönemde olabildiğince şımartıldığından bu tarafları pek gelişmemiş, zorluk (gerçek hayatla ilgili kritik bilgiler) görmemiş kişilerdir."
2858,Zorluk görülse dahi aile çocuğa yansıtmamıştır.
2859,"Aslında çoğu, gençliklerinde dava insanı olan kişiler tarafından yetiştirilir fakat ana babalar çocukları hakkında “biz çok çektik onlar çekmesin” düşüncesine olduklarından “onlar çekmesin” derken hayatı öğretmezler."
2860,"Gerek aile gerek sosyal çevre kapsamında herhangi bir sorumluluk almadan büyüyen bu güruh, üniversiteye başladıklarına hedefleri ve hevesleri olmayan kişilerdir."
2861,“Bitir artık şu okulu!” denile denile zorla bitirirler. Genelde en az bir dönem de uzar bilgisini buraya iliştirmek isterim.
2862,"Üniversite süreci içinde, yine kendi kafalarından olan tayfalarındakilerle iş tutturmaya çalışırlar."
2863,Ama genelde sonu hüsrandır.
2864,"Sorumluluk nedir bilmeyen, sorumluluk almayan/alamayan, alsalar da sonunu nadiren getiren bu türün yapamadıkları/beceremedikleri her türlü iş asla ve asla onlardan kaynaklı değildir. Onlara göre, bu yaşanan terslikler her zaman 3. kişiler yüzünden olmuştur."
2865,Ve babaları arkalarını (sansür) toplar.
2866,Genelde hayatlarında ekonomik gücü olan kadın sayısı azdır.
2867,"Varsa da onlara sallar (O kadın şöyle biri, tamam bu konuda iyi olabilir, ama şunu beceremez gibi)."
2868,Anneleri genelde bunları el üstünde tutarak büyütmüştür.
2869,Ve hayatlarına giren kadınlardan aslında onların anneleri olmasını isterler.
2870,Ama bir yandan da eşi olsun ister.
2871,Tabi kızcağızın elinde patlar bu.
2872,Bir adama hem “karılık” hem “analık” yapamazsın bacım.
2873,Kızlı – erkekli ilişkilere mütemadiyen laf ederler.
2874,Ama her fırsatta bir hatun kişisiyle takılmaları gözlerden kaçmaz.
2875,"Sonra da o hatun kişinin arkasından, kendi kafasından olan yakın arkadaşlarıyla birlikte (O muazzam çekirdek kadro neredeyse hepsine vardır) sallarlar."
2876,Kadının erkeğe bağımlı olması gerektiğini alttan mesajlarla her ortamda bir şekilde dile getirirler.
2877,Bilinçaltlarında (Aslında direkt bilinçtedir bu ama bir yere kadar bağırabilirsin) “Hayatımdaki kadın bana muhtaç olmalı” düşüncesi yatar.
2878,"Adamın esas olayı neslini yürütmektir, bu yüzden ilkel hareket ederler."
2879,Babalarının kıymet verdiği hatunlara (eşi veya kız çocuğu olabilir) ancak onlara kıymet verirler.
2880,"Ama diyelim ablası/kız kardeşi iyi yerlerde, maşallahı olan bir bacılarımız ise bu durum o adam için gurur kaynağı iken ve bununla böbürlenirken, evleneceği kişiyi asla bu şekilde seçmez."
2881,"Mümkünse ilahiyat, psikoloji gibi hani “Evde otursa da olur.” grubundan kızlarla evlenirler."
2882,Çünkü bunlara “Bilgi birikimini çocuğunu yetiştirirken kullan.” demek kolaydır.
2883,Mühendise kalkıp bunu söyleyemezsin.
2884,"Seninle masaya oturup cihat yapar, ama baba evine tek bir katkısı dahi olmamıştır."
2885,"Maddi/manevi katkıdan bahsediyorum, aile içi görev paylaşımına yapılan katkıdan."
2886,Ama ümmeti bunlar kurtarır.
2887,Aile içinde kız kardeş/ abla üzerinde söz sahibi olmayı çok severler.
2888,Bu konuda babalarının yapmadığı saçmalıkları yapabilirler.
2889,Baba karışmıyordur mesela ama bu ağabeyimiz laf eder.
2890,"Bu alışkanlık gün gelip sevdiği bir kız peydah olduğunda o kızın üstüne kalır. Kızın ne giydiğine, nereye gittiğine, eve kaçta geldiğine, kaçta çıktığına, kimle oturduğuna, kimle kalktığına gibi olabildiğince her şeyine laf eder ve karışırlar."
2891,İzin vermezler mesela.
2892,Ama ona göre hakkıdır.
2893,Yani özünde onun muazzam mantelitesinde kendisine haram olan kişiye “helali” gibi davranır. Ki normalde ona helal olan hatunlara da yapma hakkı bulunmayan şeyleri o kıza yapar.
2894,Mesela diyelim kıza “Ahmet’le konuşmanı istemiyorum.” der ve sebep olarak da “haram” (!) olduğunu sunar.
2895,Ama hiç düşünmez ki kızın kendisiyle konuşması da “haram” dır.
2896,"Hatta bu işin derecesi varsa eğer, kendisiyle konuşması daha “haram” olmalıdır."
2897,Sonuçta kendisi alenen kızla birlikte olan kişi ve ona karşı hisleri var. (?)
2898,Kızla gerçekten evlenmeyi düşünmüyorsa(!) fiziksel temas olaylarında gittiği yere kadar gidebilir.
2899,Evlenmeyi düşünüyorsa bunu belirli bir çizgide tutar.
2900,Ama genelde her daim vardır.
2901,Buna el ele tutuşması falan dahil edilerek geniş kapsamda düşünülmelidir.
2902,Ama arkadaş ortamında sevgilisinin elini tutan/yakınlaşan ve muhafazakarlığından kendince şüphe duyduğu diğer ağabeylerimize demediğini bırakmaz.
2903,Çünkü karşı cinse dokunmak “haram”dur.
2904,Ama sonuçta sevgilisi onun için helal. Neden sorun olsun?
2905, 
2906,"Allah önce beni, sonra da sizi ıslah etsin beyler."
2907,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2908,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2909,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2910,Konuk Yazar: Fatma
2911,
2912,"Bahar, mor ceketini çıkarıp al yelek giydiriyor tabiata. Leylakların, sümbüllerin kokulu saltanatı yerini kırmızı lalelere ve güllere bırakıyor. Kış ve ilkbaharın kendine dönük yüzü aşkla tomurcuklanıyor. Bu tomurcuklar sosyal medyada kıskançlığa gebe, nispet içerikli tektaş yüzüklü, tuzlu kahveli ve kır düğünü konseptli fotoğraflarla patlıyor. Gerçek hayata baktığımızda ise Kâbe’de evlilik teklifleri ve hutbe gibi davetiyelerden arda kalan hacı annelerin şaşası, hacı cavcavların lingo lingo şişeleri…"
2913,"Annelere bu kadarcık(!) abartı çok görülmez çünkü evlatlarını kırıp sarmak, dünya gözüyle mürüvvetlerini görmektir tek gayesi… Oğlan anneleri işin ciddiyetini tahsil/askerlik bitince kavrasalar da kız anneleri kız beşikteyken sandığı çeyizle doldurur. Her yıl evlenmeyi erteleyen kıza naftalin kokusu eşliğinde sunulur. Bir üst seviyede çoluk çocuğa karışmış akranlar gösterilir, bebek mevlitleri dönüşünde iki damla gözyaşıyla servis edilir. Dualar yüzü suyu hürmetine mi, evrene gönderilen pozitif mesajlar metaforuna mı yorulur bilinmez ama olan olmuştur. Yıllarını insanlığın kurtuluşuna adayan karta çalan genç kız, bu kutsal temkinli mordan kendini kırmızının heyecanına kaptırır. Evrim gerçekleşmiş; “Afrika kuruyor!” ve “Dünya Çöl Olmasın!” sloganları yerini Cemal Süreya ve Atilla İlhan’ın mısralarına bırakmıştır. Mutlak mutluluk, daimi saadet, derin tutku üçgeninde bir buldumcuk vardır artık; “tamam, peki, olur” maymuncuklarıyla edilgen bir hüviyet kazanan. Bu etki de iş ciddiyete bininceye kadar sürer. Etrafın tazyikiyle bir de fıtratın tezahürüyle aktivist yapı tekrar gün yüzüne çıkar. Kendini ezdirmemek, iktidar mücadelesini kaybetmemek, ipleri karşı tarafa vermemek adına dayatmalar, fuzuli harcamalar, kaprisler, işi yokuşa sürmeler baş gösterir. "
2914,Delikanlının ilişkinin başından beri tutumu sabittir; annesinden alıştığı düzenini devam ettirmek. Düzen de bozulmaya başlamıştır lakin. Tek tek tavizlerle başlar yıkım. Bu yola adım atar atmaz herkesten ağız birliği etmişçesine duyduğu lakırdı “Bir kere olur bunlar”. Delikanlının tek dayanağı; “Geçecek bunlar”…
2915,"Kervan yolda düzülürmüş eskiden. Şimdilerde ise eksik gediğe kimsenin tahammülü yok. Hal böyle olunca düğün organizasyon firmaları devreye girer: “Siz paradan haber verin! Gerisi bizim işimiz” der. Bütçeye göredir her şey malum. En azından keşmekeşten, çok başlılıktan bir kurtuluş reçetesi… "
2916,"İmamlar, vaizeler Hazreti Fatıma’nın çeyizini, Hazreti Ali’nin zırhını anlatadursun, günümüz Müslümanlarının düğün harcamaları dudak uçuklatıyor. Beraber sabah namazına kalkma, dinin yarısını tamamlama üst başlığı altında gümüş yemek takımları, yaldızlı oturma grupları derken suratlar kırmızıdan mora çalıyor. Kırmızının tansiyonu, morun hayal kırıklığı oluyor. Kalplerdeki izini saymazsak tek hatırası, düğün fotoğraflarında gözde asılı birkaç gözyaşı…"
2917,"Ne kızgınlık, üzgünlük olsun ne de savurganlık olsun! Çok şey mi istiyorum? Organize olursak cidden hayal değil. Sadece neyin daha isabetli olduğuna karar verelim: 7. kez ramazan umresine gitmek mi yoksa iki sokak ötede camları naylon bir eve yardım etmek mi? Mahalleye gösterişli cami yaptırmak mı yoksa gençleri evlendirmek mi? Sevap tüccarlığından ve riya hamallığından sıyrılabilirsek hem kendi aklımız ve kalbimizle organize oluruz hem de diğerleriyle. İşte böyle olursa her dem yaşarız baharı ve Cennet’i, her zaman koklarız gülü ve reyhanı…"
2918,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2919,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2920,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2921,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2922,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2923,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2924,Konuk Yazar: Betül
2925,
2926,"Birçok şey yaşadım. Bilhassa son yedi yılım psikolojik savaşlarla geçti. Günahlarla savaştım, sınavlarla savaştım, umutlarla, hayallerle savaştım. Babamla savaştım, hayatıma giren insanlarla savaştım. Aldığım her darbe ile yaşadım. Tekrar kalktım. Ama hiçbir zaman aldığım darbeler beni güçlendirecek, büyüyorum, olgunlaşıyorum diyemedim. Demedim. Sonuna kadar acısını yaşadım. En çıkmaz sokaklarda bile bir kapı buldum ve oradan başka dünyalara yürüdüm."
2927,"“Hayatında asla unutamayacağın şey nedir?” diye sorsalar, annemin kemoterapi ile dökülen saçları derim. Annemin saçları ipek gibiydi çünkü. Uzun ve dalgalı, olabildiğine dolgun. Yıkanınca güneşin denizler üzerinde bıraktığı pırıltılar gibi bir hal alırdı. Anneannem “senin saçların açık gezmek için yaratılmış ama işte..” derdi hep. Annem de her defasında gülümserdi. Balkonumuz vardı. Beraber uyurduk annemle. Binanın arka tarafına bakan küçük balkon bizim mabedimizdi adeta. Öğlen çorba yapardı annem. Minderlere oturup beraber çorbamızı içerdik. O zaman annemle kurduğum bu bağın, annem için ne anlama geldiğini bilmiyordum. O çorbanın neden o kadar özel olduğundan da haberim yoktu elbette. Yıllar geçtikçe anlıyorum ki menümüzün çorba olmasının sebebi babaannem ve babamın birbirlerine olan inadı sebebiyle eve yiyecek alınmayışı ile ilgiliymiş. Ne komik değil mi? "
2928,"Her öğlen uyurduk annemle. Saçlarımızla oynayarak hayallere dalar ve huzur bulurduk.  Annemin göğsüne yaslanırdım üzüldüğümde. Önlenemez bir çekim gibiydi. Bir tür tedavi şekli sanki. İyilik, sevgi, güç kaynağı. Koşulsuz sevgi.. Yakalandığı bu hastalık sonsuz kaynağımı elimden alacaktı sanki. Hiç ağlamamıştım.  Kimden ve neden kaçıyordum bilmiyorum. Belki de hastalığa karşı bir savunmaydı bu halimiz. Korktuğumuzu belli etmezsek, onu daha kolay yeneceğimize dair bir inanç geliştirmiştik. Ailedeki herkes adeta demir gibi olmuştu. Bitmek tükenmek bilmez acil ziyaretlerimizde oyun oynuyorduk. Diyorum ya ciddiye almazsak, kalıcı olmazdı belki. Çekip giderdi annemin vücudundan. Annemi tekerlekli sandalyeye oturtur hızla dolaştırırdım hastanede. Ani fren yapar, başka yöne çevirirdim arabayı.  Hastane koridorları çekilen acılar gibi uzun. Saatlerce koşsanız, onlar bitmez ama siz yorulursunuz."
2929,"Ağlamadım, evet tek bir damla gözyaşı akıtmadım. Canım çok yandı ama ağlamadım. Ölüm ihtimali dilimi damağımı kurutuyordu. Senaryoyu her defasında silip, tekrar yazıyor ve mutlu sonla bitiriyordum. Ama ağlamadım. Başkaldırıydı sanki yaşadığım. Dökmediğim gözyaşlarımın bedelini ben de saçlarımla ödemiştim. Her gün bir avuç saç elimde kalıyor ve ben gitgide anneme benziyordum. Kimi doktor stres ile açıkladı, kimisi genetikle. Ama ben biliyordum. Başkaldırışımın bedelini ödüyordum. Hayatın beni diz çöktüremeyişinin bedeliydi bu. O ağla diyordu, ben asla diyordum. Ruhumdaki asiliğin bedelini hep ödemiştim, yine ödüyordum. "
2930,Mutlak bir zafer değildi bizimkisi. Annemi kurtarmıştık. Yaşam kaynağımız bizimleydi. Fakat herkes biraz yarım kalmıştı. Hayatımın kayıp iki yılı derim o yıllara. Dördümüz bir araya gelince çok eğleniriz. Geçmişten gelecekten konuşuruz. Fakat o yıllardan hiç bahsetmeyiz. Gizli bir akit yaptık sanki. Asla hatırlamamak üzere unuttuk.
2931,"Son dönemlerde ateizm, deizm, örtü takmak, takmamak, saç diye düşünürken aklıma bunlar geldi. Saç denildiğinde hissettiklerim bunlardan daha fazlası ama eksiği değil. Belki daha sancılı hisler.. Ve diğer mesele.. İman. Annemin bir defa bile neden demeyişini gıptayla izledim. Uzun uykusuz gecelerde sürekli zikir çekiyordu. Sürekli onu yaradanla konuşuyordu. Aralarındaki muhabbeti kıskanmıştım. Ben hiç öyle teslim olmamış, öyle bir muhabbete ermemiştim. Annemin tek duası varmış o gecelerde. “Hastalığımı çocuklarımın ve torunlarımın vereceği tüm sınavlara kefaret say Allahım” demiş hep. Anne olmak.. Belki de ölmesine neden olacak hastalıkla çocuklarının ileride yaşayacağı tüm acıları değişebilmeyi istemek."
2932,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2933,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2934,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2935,Konuk Yazar: Yasemin D.
2936, 
2937, 
2938,Talibim olur musun görüşmeleri -1
2939,"…bu defa da bir hocamın evine davetliyim talibimle tanıştırılmak için. Talibim derken ne ben ona talibim ne o bana. Buluşma o nedenle “Talibim olur musun ?” buluşması gibi… Kısa bir tanıştırılma sonrası baş başa bırakıldığım tabilim olur mu, üçlü koltuğun tam ortasına bir tahta oturmuş gibi kurulmuş, tek eli dizinde, dimdik bir şekilde oturuyor. Gözleri duvara bakıyor. Oturuştaki ihtişam beni biraz ürkütse de az sonraki duyacaklarımdan habersiz sakinim."
2940,"İri yarı, yüzü oldukça güzel, aşırı ciddi durmalıyım diye kasan birisi. Konuşmaya kendisini tanıtmaya başlayan talibim olur mu, duvara bakarak konuşuyor, ben şaşkın. Karşısında bir kişi varken ve sözleri ona hitaben söylenirken insan neden duvara karşı konuşur? Aklıma anaokulunda yaramazlık yapan öğrencilerime bir dakika duvara bakma cezası verişim geliyor. Çocukluktan kalmış bir durum olabilir belki de. Belki de kimse dinlemiyorsa ‘duvara konuşmak’ alışkanlık olmuş olabilir… İç sesimi bir kenara koyarak dinlemeye başlıyorum beyefendiyi."
2941,"-Ben öncelikle işimle ilgileniyorum. Şehir dışı gezilerim çok oluyor. O nedenle çocuklarımla (çocuk-la-RIM-la ) ilgilenecek bir kadın,benim için öncelikle önemli."
2942,Hemen lafa âni bir giriş yapıyorum:
2943,-Çocuklarınız mı var?!
2944,Duvara çevrilmiş gözleri ile “Hayır tabii ki geri zekâlı “ der gibi bana dik dik bakıyor.
2945,-İleride olacak çocuklarıma demek istemiştim.
2946,"İlerideki çocukların kadınla bir alakası yokmuş, dokuz ay o kadın karnında taşımamış, analık duygusu ile doğurmamış gibi çocuklarım diyordu hâlâ. İyiki ileride taşıyacağı spermim diye başlamadı. “Spermlerim benim içim çok önemli. Onları ziyan etmeden taşıyacak bir yumurtalık arıyorum” demedi şükür. Konuşma ilerledikçe kendimi Alice Harikalar Diyarında gibi hissediyorum. Şaka gibi her şey."
2947,Sözlerine devam ediyor talibim olur mu:
2948,-Temizlik konusunda oldukça hassasım. Temizlik anlayışı olan bir kadın olmalı. İtaatkâr bir kadın olmalı. Her şeyi bana danışarak yapmalı. 1tl lik bir şey almak istese bile benden izin almalı.
2949,Yine lafa âni bir dalış yapıyorum:
2950,-Pardon! 1tl lik derken 1tl’yi mi kastediyorsunuz yoksa mesela 300tl’lik bir şey alıyorum haberiniz olsun anlamında mı söylediniz?
2951,Adamın yüzü sinirli bir ifade alıyor ve gergin bir ses tonu ile duvardan gözlerini bana çevirerek:
2952,-Hayır! Bildiğiniz 1tl için benden izin almasını isterim. Bunun gerekli olduğunu düşünüyorum.
2953,-Gereklilik nedenini açıklayabilir misiniz biraz?
2954,-Gerekli çünkü evin reisi olan erkeğin her şeyden haberi olmalı. 1tl’den bile. Bilmediği haberinin olmadığı hiçbir şey olamaz!
2955,Derin bir nefes alıp hayır derin iki hatta üç nefes alıyorum çünkü ancak nefesim yeter anlatmak istediklerime ve başlıyorum konuşmaya:
2956,"– Müsaade ederseniz ben biraz konuşmak istiyorum. İletişimin ilk başlangıcı göz temasıdır. Neden bu konuşmaları gözlerime bakarak yapmadığınızı başta merak ettim fakat konuşmanın içeriğinin bunlar olduğunu bilsem ben de gözlerime bakarak konuşmaya cesaret edemezdim! Bence de duvara konuşmak gayet uygun olmuş. “Bir kadın olmalı, şöyle bir kadın istiyorum” dediğiniz kişi hayatınızı paylaşmak istediğiniz eş adayı. Onunla işe alacağınız bir asistan bir hizmetli ile görüşme yapar gibi konuşamazsınız! “Çocuklarıma bakacak” ifadesi hepten saçma. ‘Çocuklarımıza’ ifadesini kullanamayacak kadar bencil biri iseniz çocuğunuzun olmaması daha sağlıklı bence! 1tl meselesine gelince, ben 100tl harcarken bile kimseden müsaade isteyemem. Siz cepteki 1tl’nin de o 1tl’yi cebine koyan kadının özgürlüğü de bana ait diyorsunuz. Ben bunları asla kabul edemem. Siz bir eş değil bir hizmetli bir köle arıyorsunuz kendinize. Yüzüne bakmadığınız bir kişiye istekler sıralayıp bir de bir ömür boyu sizinle yaşamasını istiyorsunuz. Ne kadar sağlıklı bir durum bu sizce?"
2957,Adam gözlerini bu defa yüzümden bir saniye bile çekmeden beni izledi ve dinledi. Şaşkın bir o kadar da gergin görünüyordu.O sinirle ayağa kalktım ve:
2958,"“İyi akşamlar dilerim. İletişim kurallarını çalışmanızı, kadınlar ile bol bol vakit geçirmenizi, burada konuştuğunuz sözlerinizi derinlemesine düşünmenizi ve bir psikologdan destek almanızı tavsiye ederim.” dedim ve odadan çıktım. Kadını zihninde bir köle ile eşleştiren erkekten sadece bir tanesi ile tanışmadım sadece görüşmüş de oldum."
2959,"Aradan geçen birkaç günün sonrası bu kişi tekrar görüşmek istediğini iletmişti. Belki 1tl’yi 2tl olarak düzeltmek isteyebilir. Talibim olur musun diye başlayan görüşme için bana söylenecek tek söz kalmıştı, “Kurban olayım canım sen bana talip olma…”"
2960, 
2961,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2962,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
2963,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
2964,Konuk Yazar: hülya
2965,
2966,"Kadınlar Camilerde isimli, kadınların camilere erişim sorunlarını mesele eden kampanya grubu geçtiğimiz hafta Fatih Camii’nde bu meseleleri konuşmak üzere bir buluşma düzenledi. Buluşmanın uluslararası bir TV kanalında haber yapılmasıyla sosyal medyanın yangın yerine dönüşmesi bir oldu. Neden? Çünkü kanalın mikrofon uzattığı genç kadın erkeklerle birlikte okuyup çalışabiliyorken camiye gelince direk arka safa atılıyorum demiş. Erkeklerle aynı yerde namaz kılmak istemek de ne demekmiş?"
2967,"Şimdi bu tepkiyle ilgili sorulabilecek aklı başında sorular var: Mesela 6 dakikalık bir haberden bu tek cümleyi seçip çıkarmakta ne tür bir iyi niyet aramalıyız? Haberin geri kalanında bahsedilen kadınlara ayrılan ibadethane ve abdesthanelerin fiziki koşullarının uygunsuzluğu, cemaatin bir parçası olamama, camiye girerken suçlu gibi hissetme, camide kötü muamele ile karşılaşma gibi meselelerle birleştirince zaten söylenmek istenen açık değil mi? Diyelim ki açık değil, o genç kızın söylediklerini dahi zahmet edip sonuna kadar dinleyemediniz mi? Öyleyse ben sizi zahmetten kurtarıp tekrar buraya alıntılayayım:"
2968,"“Tamam biz şimdi beraber çalışabiliyoruz, beraber okuyabiliyoruz fakat camiye geldiğimizde direkt arka safta kalıyoruz. Ben arkadaşımla aynı sırada oturup ders çalışabiliyorken camiye geldiğim anda bu durum değişiyor. YA BEN GEREKLİ YER BULAMIYORUM, CAMİNİN ATMOSFERİNDEN YARARLANAMIYORUM. ONUN YAŞADIĞI CEMAAT ATMOSFERİNİ BEN YAŞAYAMIYORUM.”"
2969,"Yani bu genç kızın dert ettiği şey -aslında tam da haberin geri kalanında parmak basılan meselelerle paralel olarak- camiye erişim eşitsizliği sorun. Tıpkı -günümüzde hala daha var olan fakat yavaş yavaş çözülen- eğitime ve iş yaşamına erişim eşitsizliği sorunları gibi. Fakat bu büyük harfle alıntıladığım cümleleri Twitter trollerinin yaygara kopardığı tweetlerde göremezsiniz, çünkü o zaman buradan ekmek yiyemezlerdi. Onun için kesip kırpıp camiye erkek görmeye gelen bir genç kız profili çizmek, “erkeklerle yan yana namaz kılmak istiyorlar” diye yaygara koparmak gerekirdi."
2970,
2971,"Dediğim gibi olayı böyle ayrıntılarıyla, aklı başında bir şekilde konuşabiliriz. Yine ayetlerden, hadislerden, içtihatlardan yola çıkarak tartışabiliriz. Ama aklı başında insanlara… Twitter trollerine gelince, onlar her aklı başında insanın doğal olarak yaptığı parçaları birleştirmek, bütüne göre yargılamak gibi zihinsel emek gerektiren süreçlere girişmezler. O yüzden onlara “Burada anlatılanı anlamak çok mu zor?” diye sormanın anlamı olmaz."
2972,"Fakat, şahsen benim merakıma yenik düşüp, sormadan edemeyeceğim bir soru var:"
2973,"“Kuzum, siz camide yeni misiniz?”"
2974,Bunu neden mi merak ediyorum? Trol tayfası son olarak Şehzadebaşı Camii’nde oturup sohbet eden bir grubun görüntüsünü yaygınlaştırmış. Fotoğrafın Kadınlar Camilerde Kampanyası ile alakası yok. Ama bu ikisini birleştirip sanki dini ifsad etmek için bir hareket başlatılmış gibi sunmuşlar ve bununla da kalmayıp yetkilileri göreve çağırmışlar. (Polis! Ambulans! Camide kadın var!)
2975,
2976,Siz de aynı şeyi merak etmediniz mi? Camide kadın erkek aynı halka içinde sohbet yapıyor diye tutuşan bu troller acaba hayatlarında ilk kez mi cami görmüş?
2977,"Ben İstanbul’da yaşayan biri olarak İstanbul camilerinde aynı değilse de benzer manzaraları kaç defa görmüşümdür. Bazen yabancı bir turist grubu olur, genelde böyle halka şeklinde otururlar. Rehberleri onlara cami hakkında bilgi verir. Ya da bu bilgilendirme İslam hakkındadır. (Bu çalışmaları yapanlara Allah razı olsun diyeceğine küfredene ne denir bilinmez.)"
2978, 
2979,Bazen de yerli grupları aynı şekilde görürsünüz. Bunlar bazen başka şehirlerden gelmiş turistlerdir. Genelde İslami tur organizasyonları ile gelirler. Yine aynı şekilde cami hakkında bilgi alırlar. Bazen de buna bir sohbet halkası eşlik eder. Ben bir örneğini Bursa Ulu Cami’de görmüştüm. Elimde fotoğrafı yok ama internetten bulduğum benzer fotoğrafları sizin için aşağıya ekledim.
2980, 
2981, 
2982,"Bununla birlikte camilerde kadınlarla erkeklerin yan yana geldiğini görmem sadece turistler bağlamında değildir. Örneğin kimi büyük İstanbul camilerinin avlusunda teravih düzeni şöyledir. Kare şeklindeki avlunun sağ ve sol kenarlarındaki alanlara hasırlar serilir ve bunlardan biri kadınlara diğeri erkeklere ayrılır. Yani kadınlar ve erkeklerin kısımları ayrı fakat eşit hizada olur. (Bunun uygulanmadığı kimi camilerde camiden, erkek cemaatten, imamdan ve hoparlörlerden uzak noktalara yerleştirilen kadınların imamın sesini duyamadığı, erkek cemaati de göremediğinden hareketlerine uyamadığı için teravihi yarıda kesip camiyi terk etmek zorunda kaldığı çoktur.)"
2983,"Kimi zaman da, özellikle Kadir Gecesi gibi insanların camiye akın ettiği gecelerden biri ise, caminin yaptığı ayarlamalar yetersiz kalır. İnsanlar nerede seccadesini serecek bir küçük boşluk bulursa oraya yerleşir. Tıpkı Kabe’de olduğu gibi. Çünkü herkes o anın maneviyatından istifade etmek için oradadır. Herkes içine dönmüştür. Kime yanındakine bakmaz."
2984,Elimde benim gittiğim camilerden fotoğraf yok fakat yine internetten derledim.
2985, 
2986,Ramazan’da hepimizin alışık olduğu bu durum başka şekillerde de tezahür edebilir. Namaza annesi ile gitmiş bir oğlan ya da babası ile gitmiş bir kız pek ala kendi cinsiyetine ait olmayan safta görülebilir. Çamlıca Camii’nde kılınan ilk sabah namazı haberinin fotoğrafları arasında gördüğüm belli ki babasıyla camiye gelmiş kız fotoğrafı da buna bir örnek.
2987, 
2988, 
2989,"Buradan camide kadın erkek sadece kalabalık zamanlarda yan yana gelir sonucu çıkmasın. Bazen de tam tersi olur, bomboş bir camide bunun örneğini görürsünüz. Örneğin benim ailem birlikte dışarıda iken namaz için bir camiye girdiklerinde dağılıp ayrı kısımlara gitmezler. Birlikte cemaat oluştururlar. Yalnızca iki kişi dahi olsalar bu böyledir. Çünkü hadiste de söylendiği gibi iki ve daha fazlası cemaattir ve cemaatle kılınan namaz tek başına kılınandan 27 kat fazla sevaptır."
2990,"Bu sadece bir aile etkinliği de değildir. Aynı şekilde yanımızda misafirlerimiz, arkadaşlarımız, başka aileler varken de böyle namaza durduğumuz olmuştur. Yine başka camilerde başka kadınlı erkekli grupları da aynı şekilde birbirlerine imamlık yapıp cemaat olarak namaz kılarken görmüşümdür."
2991,"Turistlerden, sohbet gruplarından, Ramazan kalabalığından, ailelerden, çocuklardan bahsettik. Ama camiye giden biri bundan da fazlasını görür. Özellikle erken saatlerde camideyseniz ve henüz vakit namazı kalabalığı ortalıkta yoksa camiye gelenler maneviyatı hissedebilmek için caminin bir köşesine yerleşir, dua eder, Kuran okur, iki rekat nafile ya da kaza namaz kılar. Zaten ortada henüz ne imam vardır ne cemaat. Dolayısıyla herkes kendi başınadır. Ortalıkta muhtemelen koşturan çocuklar vardır. Çünkü kimse onları durdurmaya çalışmaz, kimse kimseye karışmaz. O zaman da şöyle görüntüler oluşur:"
2992, 
2993, 
2994,Aslında yazıyı bu kadar uzatmam ve sizi fotoğraflara boğmam gereksiz. Çünkü camiye giden biriyseniz tüm bunları zaten bilirsiniz ve yadırgamazsınız. Size böyle tane tane anlatmama hiç gerek yoktur. Peki öyleyse ortalığı yaygaraya veren bu Twitter trolleri neden bilmez? Neden bu kadar şaşırır? Yaşadıkları yerdeki cami tüm bu örneklerden çok mu farklıdır? Hep aynı camiye mi giderler? Camiye girerken kafaları hep önde olduğu için tüm bunları fark mı etmemişlerdir?
2995,"Yoksa kendileri camiye pek uğramadığından henüz bu sıradan durumları fark edememişler midir? Doğrusu bana bu ihtimal gerçek dışı gelmez. Neden derseniz, amacım tanımadığım kimseyi itham etmek değil. Ama şöyle de basit bir gerçeklik var."
2996,"Kadınlar Camilerde Kampanyası Fatih Camii’nde iki defa toplandı. Her iki defa sonrasında da sosyal medyada benzer şekilde trollüğe maruz kaldı, saldırıya uğradı. Peki ya camide? Evet camide laf atan biri iki amca varmış. Hatta biri güvenliğe şikayet etmiş kadınların orada olmasını da güvenlik ciddiye almamış. Bilmem kaç yüz kişilik erkek cemaati arasından sadece 2 amca! Geri kalan yüzlerce kişi oralı bile olmamış. Cemaatten hiç kimse Twitter trollerinin saldırdığı gibi o kadınlara saldırmamış. Bilin bakalım neden? Çünkü belli ki Twitter trolleri camide değilmiş."
2997,"Sevgili sosyal medya trolleri! Madem siz camide yenisiniz, bırakın camilerin onca yıl çilesini çekmiş emektarları mikrofonu eline alsın. Siz klavye başındasınız, kadınlar camide! Bırakın camiyi içeriden gözlemleyen ve tecrübe edenler olarak onlar sorunları dillendirsin, çözüm arasın. Belki siz de klavye başından kalkıp o camilere bir gün uğradığınızda bu kadınların çabasıyla değişen, güzelleşen, adilleşen caminin keyfini sürerken bir “Allah razı olsun”u eksik etmezsiniz."
2998,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
2999,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3000,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3001,Konuk Yazar: dontbotherme!
3002,
3003,"Baba yaslanılacak dağdır. Gölgesi sığınaktır. Varlığı güçtür. Fakat bazı babalar da… Ne dağ olur onlardan, ne barınak. Gardiyandır o babalar. Koca bir hapishanenin içinde, parmaklıklar ardında çaresizliğinize en yakın olandır. Seyircidir, taraftardır, hakimdir, savcıdır…"
3004, 
3005,"Türkiye’de kaç tane kadın babasının dağ gibi olamayışından dolayı yaşadığı hayata katlanmak zorunda kalıyor acaba, hiç düşündük mü? Çaresiz kadınlar görüyoruz bazen. Hikayelerini dinliyoruz. Kocalarını ve yaşadıkları hayatları terk edemeyecek kadınlar. Ekonomik özgürlükleri yok çoğunun. Kurtulmaya susamış hayatlar onlarınki."
3006, 
3007,"Kızının gençliği gözünün önünde eriyip giderken, enkaz altında kurtarılmayı bekleyen birinin çaresizliği ile gözlerinizin içine bakarken siz o dağın altında kalırsınız. "
3008, 
3009,"Gencecikken sevmiştir kız o adamı. Güneş açmış, ay doğmuş, kelebekler uçuşmuştur. Şahit olduğum bir sevdanın ilerde beni bu kadar acıtacağını bilmezdim. Sevda dediysem kızın sevdasıdır bu. Şarkıda ‘sevdadandır’ diyor ya sevdadan basireti bağlanmıştı, gözü kör olmuştu kızın. Daha nişanlı iken başka kızlar ile konuştuğunu yakalamıştı ama affetmişti sevdadan. Nişanında çok mutluydu, kınasında da. Evlenirken de çok mutluydu. Zaten ne olduysa her zamanki gibi evlendikten sonra olmuştu. Evlendiği adam sorumsuz, işinin başında durmayan, yer yer işsiz ve aynı zamanda onu aldatan biriydi. Sevdadandır, gel zaman git zaman bir çocukları oldu. Ağlamalarına bir yenisi daha eklenmişti çünkü çocuğu çaresi olmayan bir hastalık ile doğmuştu. Yıllar hastane kapılarında tek başına koşturarak geçiyordu. Herkes vardı ama kocası yoktu. Hastane, çocuğunun raporuna ‘öldü’ yazmıştı bir keresinde fakat tek dayanağı, yavrusu yaşıyordu. Yıllar hastane kapılarında, tek başına koşturarak ve ‘ya bir gün ölürse’ diye düşünerek geçiyordu."
3010, 
3011,"Geçiyordu geçmesine ama hasta çocukla bir başına mücadele etmeye çalışırken bir de kocasının aldatmaları, sorumsuzluğu ve bütün bunları başkalarından duymaya başlaması canına yetmişti artık. Çocuğunu da alıp dağ gibi olamayan babasının evine gitmişti. Bardağı taşıran son damla ne olmuştu hatırlamıyorum ama feryatlar içinde terk edişi hala kulaklarımda. Sonra ne mi oldu?"
3012, 
3013,"Yuvaya dönüş 2! O zamanlar küçüğüm çok aklım ermiyor meseleye, sevdadandır dedim. Büyüdüm, baktım sevda bitmiş ama çaresizlik devam ediyor. Aradan geçen onca zamanda bu kadın kocasını ehlileştirmeye ve yuvasını kurtarmaya çalıştı hep. Delicesine bir mücadele onunki üstelik hasta bir çocukla. Duydukları, suratına ima edilenler, yaşadıkları unutulacak cinsten değildi ama mecburdu. Çünkü onun dağ gibi bir babası yoktu."
3014, 
3015,"Çok değerli bazı sözlerimiz var hani ‘baba ekmeği zindan ekmeği, koca ekmeği meydan ekmeği’ , ‘babamın evinde on çeşit yemek yiyeceğime, kocamın evinde kuru ekmek yerim’  gibi. İşte ‘yuvaya dönüş 2’ nin de tam olarak sebebi buydu aslında. Zehir olmuştu oradaki bir kaç gün. Bir kadın daha her şeyi göze alıp, kan kusup kızılcık şerbeti içtim demeye geri dönmüştü. Zaman geçiyor, kadın yaşlanıyor, çocuk genç bir birey oluyor ama adam aynı adam olarak yola devam ediyordu. Bir kadın daha ayakta durabilmek için antidepresanlara mahkumdu artık. Kocası yüzünden, kocası ile birlikte psikiyatriste gidiyor, o kadar ki psikiyatriste bile anlatamıyordu yaşadıklarını. Nasıl anlatsın onca yaşanmışlığı. Yaşatılanları anlatmaya utanıyordu, gururdan. Anti-depresanlar yetmeyince, kocası yüzünden, kocası ile birlikte hastaneye yatmaya gidiyor, o kadar ki kocası çiçek alıp ziyaretine gidiyordu. Sevdadandır!"
3016, 
3017,"Adam aynı adam, kadın ilaçlarla ayakta durmaya çalışıyor ve bir çocuk babasının nasıl bir adam olduğunu bilerek, hastalığını bilerek belirsiz bir geleceğe doğru yaşamaya çalışıyor. Bütün bunlar olurken dağ gibi olamayan baba, kızına ‘Neden hala o adama yemek yapıyor, neden hala ona insan gibi davranıyor’, diye kızıyor. Ağzını her açtığında damadını yerden yere vuruyor, küfrediyor. Kızının gözlerindeki hüznü, acıyı, çaresizliği göremeyen bir baba! Torununu kastederek ‘’O çocuk olmasa, ben onu çekip almasını bilirim.’’ Diyerek aslında iyi bir baba olduğunun da altını çiziyor. Kurulan cümledeki çocuk kendisinin de torunu oysa. Fakat ülkemizde ‘ben onun piçine neden bakayım’ algısı hakim olduğu için babanın aklına kızı ile birlikte torununu da çekip almak gelmiyor."
3018, 
3019,"Varlıklı bir babanın, kızına ayrı bir ev açıp yaşatabilecek kadar varlıklı bir babanın da hikayesi aslında bu. Vicdanını kocası işsiz iken kızına erzak götürerek rahatlatan baba toplumsal öğretilerin, aman millet ne derin önüne geçemeyerek kızını mutsuzluğa mahkum etmiş durumda."
3020, 
3021,"Babalar dağ gibi olursa, kızlar güçlü olur. Baba evinden çıktığı an ‘ben artık senin ikinci babanım’ mantığına gebe olan toplumlar yüzünden mutsuz ve kimsesiz hisseden kadınlar ile dolu bu topraklar.  Yazıyı gerçekten dağ gibi olan bir babanın sözü ile bitirmek istiyorum. Arkadaşımın dedesi bir gün kızı ile gelgitler yaşayan ve boşanmanın eşiğine gelen damadına “Bu çocuk oldu diye kendine güvenme, kızımı çekip almasını çok iyi bilirim.” Demiş. İşte bu cümle kızının arkasında dağ gibi durmayı bilen bir babanın cümlesidir. Kızını mutsuzluğun içinden çekip almasını bilecek bir babanın. Çünkü baba yaslanılacak dağdır, gölgesi sığınaktır, varlığı güçtür!"
3022, 
3023,Umarım bu yazıyı en çok babalar ve geleceğin babaları okur.
3024,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3025,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3026,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3027,Konuk Yazar: Neslihan Akbulut Arıkan
3028,
3029,"Yıllar önce Stockholm’de bir araştırma için bulunduğum günlerde cami cemaatinden oluşan bir grupla görüşmeler yapıyordum. Görüşmecilerimden biri 40-45 yaşında okumuş-yazmış ilahiyat mezunu bir adamdı. Adam kendi görüşmesi bittikten sonra da toplantı sonuna kadar beklemiş, özel konuşmak istemişti. Cemaat gidip de yanıma geldiğinde, “hanımefendi benim lisede bir kızım var. Son zamanlarda çok değişti, çok asi. Şimdi de başımı açmak istiyorum diye tutturdu. Allah rızası için sizi bize götüreyim, şu kızla bir konuşun. Sizin gibi başörtülü ve meslek sahibi olmuş bir örnek görürse fikri değişebilir” diyerek söze başladı. Yabancısı olduğum bir şehirde tanımadığım bir adamın evine gitme teklifinin absürdlüğünü düşünürken adam karşımda eğilip bükülüyordu. Belli ki ciddi dert ettiği bir konuydu. Ergendir, dedim, biraz kendi haline bırakın, dedim, öyle dedim, böyle dedim adamı bir türlü başımdan savamadım. En sonunda birkaç saat sonra kızıyla camii misafirhanesinde buluşabileceğimi söyledim. Neyse ki kabul etti ve gitti."
3030,"Akşamüzeri kız gelmişti. Camide bir odada görüşecektik. Hiç tanımadığım bir genç kız yüzünde hafif sıkılmış umursamaz bir ifadeyle oturuyordu. Ben şimdi bu ergene ne diyecektim ki. Yüz ifadesi ne desem cevabı yapıştıracak, kapıyı vurup gidecek gibi duruyordu. Aklıma başka mevzulardan giriş yapma fikri geldi. Stockholm’de nereleri görmemi tavsiye edersin diye sordum birden. Şaşırmıştı, “burası berbat bir yer, görecek hiçbirşey yok” dedi. Ben de ona Helsinki’ye olan gemi seferlerinden, gittiğim tiyatrodan, sahibini tanıdığım nargile kafeden, yaklaşan festivalden ve birkaç yerden daha bahsettim. Sanırım karşısında ona neden örtünmesi gerektiğini Kur’an’dan hadisten ifadelerle anlatacak bir vaize beklediği için ben anlattıkça şaşkın şaşkın bakıyordu. Konuşmanın bir yerinde “ben 7 yıldır burada yaşıyorum, bu söylediklerini hiç duymadım bile” dedi. Sonra da Müslüman bir kadının yanında mahremi olmadan Stockholm’den Helsinki’ye gitmesinin uygun olup olmadığını konuştuk :) görüşme bitmek üzereydi ve ben başörtüsü konusundan bahsetmemiştim bile. Baba kapıda heyecanla bizi bekliyordu. Daha ben bir şey demeden kız girdi meseleye. “Yaa ablacım ben Müslümanım, inanıyorum, namazımı kılıyorum, bunlarda bir sorun yok. Ama başörtülü olarak okula gitmek istemiyorum. Herkes bana bakıyor, benim hakkımda konuşuyor. Ben normal olmak istiyorum artık. Babam beni anlamıyor.” Bu sözler üzerine ne denebilir ki… 16 yaşında gencecik bir insan, böyle çok taraflı bir açmaz içinde hissediyordu kendini. Dahası sorun sadece başının açık ya da örtülü olmasında değildi. Üniversite eğitimi almış babası belki de kendi yetiştiğinden farklı ve Müslüman olmayan bir toplumda bütün teyakkuz kanallarını devreye sokmuştu. Çocukların okuldan eve evden okula dışında bir hayatlarının olmasını düşünemiyordu bile. Stockholm ya da Avrupa gerçekliği içinde böyle bir hayat tarzı kim olursa olsun ciddi bir sorundu zaten."
3031,"Ayrılmak için ayağa kalktığımızda kız gelip bana sarıldı, “ne olur babamla konuş, ben başımı açmak istiyorum” dedi. Babasının kızıyla konuşma ısrarı üzerine kızın babasıyla konuşmam için ısrarı eklenmişti. Üstelik o tarihlerde ben de Türkiye’de başörtüsü ile doktora yapma imkanları arıyordum. Al sana güzel bir karmaşa. Türkiye’deki başörtüsü meselelerinden sıkılıp Stockholm’e gitmiştim, cool ve steril bir araştırmacı gibi gidip, ilgili alanda görüşmelerimi yapıp, şehri gezip biraz gündemden uzaklaşmak istemiştim. Baba-kız beni o steril hayallerimden alıp Türkiye’nin saçma sapan gündemine geri ışınlamak ister gibi çıkmışlardı karşıma. Odadan çıktım, kız yanımızdan ayrıldı. Babasına çok aklı başında ve iyi yürekli bir kızı olduğunu, onunla oturup konuşması gerektiğini, başörtüsü konusunda da üzerine gitmemesini söyledim kısaca. Adam yüzüme yani dercesine soru işaretleriyle bakıyordu. Bir şey anlamamış olsa gerek “Hocam başörtüsü konusunda konuştunuz mu kızımla” dedi :) ‘Evet merak etmeyin o iş bende’ dedim :D"
3032,"Sonrasında defalarca yazıştık kızla, ve bu yazışmalarımızda hiçbir zaman başörtüsü konuşmadık açıkçası. Endişeli bir ebeveyne zararsız bir yalan söylemenin sakıncası olmayacağını düşünmüşümdür hep. Yıllar geçtikçe kızın başörtülü devam ettiğini gördüm. Üniversiteye girdiğinde kısa bir not yazmıştı, “farklı olmak insana garip bir özgüven veriyor” demişti. Ben o cümlesinden başörtülü olmayı kastettiğini anlamıştım. O kadar. Şimdi ne zaman baş örtme, baş açma, “vay bu Müslüman gençler deist oldu” meseleleri açılsa Stockholm’deki o bezgin kız ve ona dini irşad için beni ikna etmeye çalışan endişeli babası gelir aklıma. Baba beni kızıyla aynı odada bırakırken “başörtüsünün faziletlerini anlat ona” demişti. Sanki Müslümanlık dindarlık kocaman bir ağız olmak demek. Böyle zamanlarda susmanın erdemine, faziletine daha çok inanıyorum."
3033,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3034,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3035,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3036,Yazar: rumeysa ç.
3037,"Çocuğu olan, camilere de yolu düşen ebeveynler bilir; çocuklar camide zaman geçirmeyi çok severler. Hatta çoğu zaman camiler, bir ara durak, dinlenme, kendine gelme alanları olarak, özellikle de annelerin hayatında büyük bir misyon edinirler. Ancak ne yazık ki hikaye bu kadar toz pembe değil. Çocukların camiler içerisinde rahatça hareket edebilmesi ve bunun hoş karşılanması başka bir yazının konusu, ancak ben bu yazıda anne olduktan sonra camiye, özelde de namaz kılmak amacıyla gitmenin bende bıraktığı hikayeyi anlatmak istiyorum."
3038,"Çocukla birlikte dışarıda zaman geçirirken namaz vakti geldiğinde, eğer bir de abdest almanız gerekiyorsa çok kapsamlı bir planlama yapmanız gerekiyor. Öncelikle ilk soru: Çocuğu bebek arabasıyla mı taşıyorsunuz? Cevap “Evet” ise, öncelikle bebek arabasıyla namaz kılınan yere kadar girebileceğiniz bir cami bulmanız gerekiyor. Örneğin Üsküdar’daysam Valide Sultan Camii’ndense Mihrimah Sultan Camii’ne gidiyorum. Çünkü onun girişinin sağ tarafında rampalı bir alternatif var ve sonrasında çok merdiven yok. Valide Sultan Camii’nde ise ilk avludan sonra caminin içerisine girebilmek için çokça merdiven aşmanız gerekiyor. (Bu durum aynı zamanda tekerlekli sandalyedeki engelliler için de geçerli, ama yine başka bir yazının konusu)."
3039,"Diyelim ki cami içerisine girmeyi başardınız, peki ya abdest? Mesela burada da Mihrimah Sultan Camii’ne gidemezsiniz çünkü abdest alma yerine gitmek için merdiven inmeniz gerekiyor ve abdest alma yeri oldukça küçük olduğu için bebek arabasını indiremezsiniz. Bebeğiniz yürümüyorsa, arabayı yukarıda da bırakamazsınız, o halde abdest almak için Valide Sultan camii’ne gidip oradan Mihrimah Sultan Camii’ne dönebilirsiniz. Çocuk yürüyorsa da bu sefer bebek arabasını bir şekilde katlayıp aşağıda bolca sıkışıklığa neden olabilirsiniz ya da yukarıda bırakıp Allah’a emanet edebilirsiniz. Abdest alma yerine indiğinizde de, yürüyen durumdaki çocuğunuzu tuvaletlerin içine elini sokmaktan alıkoymayı başarır ve musluklardan uzak tutmayı ve dolayısıyla da ıslatmasını engelleyebilirseniz abdest alabilirsiniz. Yazarken bile yoruldum sanıyorum."
3040,"Abdest almayı başardınız diyelim, bu kez de bebek arabasını camiye içeriye sokmak isteseniz nereye koyacaksınız? Dışarıda bıraksanız ne yapacaksınız? İçeri girmeyi başardınız, çocuk yürümüyorsa çok büyük bir sorun yok. Ama yürümeye başladıysa, hele de yer bulamadıysanız ve o dar merdivenlerden yukarı çıkmanız gerekiyorsa kan ter içerisinde kalıp, merdivenler boyunca dua ederek namaz kıldığınız yere ulaşırsınız. Oraya ulaştığınızda da namazı kılmak aşamasına geçmeniz için etrafınızda namazını yeni bitiren ya da Kur’an okuyan, dinlenen başka bir kadına yanaşmanız, bu kadına güvenmeniz ve çocuğunuzu emanet etmeniz gerekiyor. En azından benim oğlum, istisnasız her denememde o pencereden sarktı, merdivenden geri inmeye kalktı, ya da kendisi için oldukça tehlikeli her şeyi denedi. Bu yüzden onu oraya kendi haline bırakıp namaza başlamam mümkün olmadı. Son aşamada da hızlıca namazınızı bırakıp çocuğunuzu emanet ettiğiniz kişiye dualar edip yine o daracık merdivenlerde oldukça adrenalin içeren bir yolculuğa çıkarsınız. Tüm bu serüvenden sonra bende yorgunluk ve kızgınlık kalıyor genelde. Ama sanıyorum ibadet sonrasında böyle hissetmemeli insan?"
3041,"Tüm bu aşamalardan da görüldüğü üzere bir annenin çocuğuyla birlikte yalnız başına dışarıda olduğunda camiye girip namaz kılması, tüm koşulları camilere göre ayarlamadığı sürece (abdestini bozmamak için elinden geleni yaptığı, bebek arabası yerine alternatifler oluşturduğu ve mümkünse yalnız gezmediği sürece) büyük bir macera. Bir annenin evinin dışındaki hayatında neredeyse her aşama zaten oldukça zorken, en azından camilerin bu zorluklardan azade olması çok güzel olmaz mıydı? Camilere dair tüm detayların tüm kadınları ve kadınlık durumlarını da kapsayacak şekilde düzenlenmesi nasıl mümkün olabilir?"
3042,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3043,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3044,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3045,Konuk Yazar: Fatma Nur Kayıkcı
3046,
3047,Elinde sigarası ile eski kocasının onu nasıl pazarlamaya kalktığını anlatıyordu. “Ben” dedi. “Hayatımı anlatsam gerçekten de roman olur” dedi. Hakkı vardı. Daha önce böyle bir roman okumamıştım. Gerçi anlatılacak  bir hikayesi olmayan insanların bile romanı yazılabilirdi pek tabii. Bunun için önemli olan anlatımdı. Olaydan önce yazarın kabiliyeti söz konusuydu.
3048,"“Ben sana anlatayım, belki yazarsın” dedi. Sesi sigaradan ve etrafındaki herkesi bir düzen sokmaya çalışmaktan çatallanmıştı. Tanıdığım en güçlü kadınlardandı. Bana hayat hikayesini anlattı, ben de size anlatayım. Anlatayım da bir insanı bugünüyle yargılamadan önce neler yaşamış olabileceğini düşünebilelim. Anlatayım da eline en ufak bir kuvvet geçiren zavallıların, masumlara nasıl zulmettiğimi öğrenelim. Velhasıl ben anlatayım siz de dinlerken acının kaç derecesi olduğunu düşünün…"
3049,"“Bir gün babam, ben henüz üç yaşındayken annemi sırf bana süt almaya üzerinde sabahlıkla gitti diye kolu kırılana kadar dövmüş. Bu olay üzerine boşanmışlar zaten. Dedem annemin kolunu o halde görünce geri vermemek üzere evine götürmüş annemi.  Annemin çektikleri sadece  bununla sınırlı değilmiş elbet. Bu bardağı taşıran son damla imiş. Öncesinde buna benzer pek çok hikaye var. Annem hamileyken babaannemle pamuk toplamaya gitmediği bir gün evde yemek yapsın diye bırakılıyor. Dolma yapıyor o gün. Amcam eve gelip dolmanın birini yiyor. Sonra babaannem gelip dolmaları sayıyor. Eksik olduğunu gördüklerinde annemin yediğini düşünüp bir sopa dayak vuruyorlar. Yine bunun gibi kaç masal dinledim ben. Annemin masalları bunlar. Sonu hep kötü biten masallar…"
3050,Dedemler annemi alıp götürüyor ama beni orada bırakıyorlar. Çünkü onlara göre ben çok ağladığım için uğursuzmuşum. Ben çok ağladığım için annemin yuvası bozulmuş…
3051,Babam evleniyor o ara. Halamın dediğine göre “Yeni annem.” “Peki benim annem nerede?” Cevap yok…
3052,Okul zamanım geldiğinde beni analığımın yanına gönderiyorlar. Bu zamana kadar babaannemdeyim. Analığımın bebeği olmuş. Beni de bu bebeğe bakayım diye çağırmışlar. Abim babamın yanında okula gidiyor ben burada bebek bezi yıkıyorum. Onu da beceremiyorum ki analığımın annesi dövüyor yine. Bezleri koymamam gereken bir kaba koymuşum.
3053,"Köye döndük sonra. Komşunun portakallarını çalıyorum, yine komşuların çocuklarını dövüyorum. Her yaptığım şey bana yeni bir sopa dayak olarak geri dönüyor. Bir gün yaramazlıklarıma dayanamıyorlar ellerimi yakıyorlar sobada. Sonra bahçede ağacın altına bırakıyorlar. Halam arada yemek getiriyor. “Ölsen de kurtulsak” diyor. Komşu kızı, baba gizli gizli yemek getiriyor. Oturmaktan bacaklarım işlemez olmuş. Altım yara. Yine dedem geliyor ve anneannem.. Halimi görünce çekip alıyorlar oradan. Beni tedavi ettiler ve evlenene kadar orada kaldım."
3054,"Evlilik benim için bir kurtuluştu. İki tane oğlum oldu. Kocamı seviyor muydum? Belki de annemin beni sevdiği kadar… Kocam yeniden evlendi. Bir gün kumamla beni bir yere götürdü. Işıklandırması kötü, döküntü bir yer. Sonra iki tane daha adam geldi. Durumu anladım ama ne yapacağımı bilmiyordum. Lavaboya gitmek için bir bahane buldum. Kumam saf bir kadındı. Kaçmaya cesareti yoktu. Ama benim de bu hayata kendimi kaptırmaya niyetim yoktu. Çocuklarım vardı… Onları götüremezdim. Ancak tek başıma başarabilirdim. Tek başıma her deliğe girerdim. Çocuklarımı da sonra yanıma alırdım… Çok çabuk karar vermem gerekiyordu. Verdim ve kaçtım. Çünkü başka çarem yoktu…"
3055,Bugün… Yeni bir aile kurmuş olarak buradayım. Oğullarım uyuşturucu bağımlısı oldu. Sürekli hapishanedeler. Onların bir suçu yok. Ama benim de bir suçum yoktu. Zayıftım. O zaman kadar hayatımı seçebilme hakkım yoktu. Bana bu hayatta tek bir şans verilmişti. Ben de onu kullandım.”
3056,Ben bu kadını dinleyene kadar yaşadıklarımın hangi anındayım bilmiyorum. Derdime dert demeye utanıyorum. Tüm acı çeken kadınlarımız adına sustuğum her günümden utanıyorum.
3057,"Mutsuz hayatların, mutlu hayatlar üzerinde hakkı var mıdır?…"
3058, 
3059, 
3060,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3061,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3062,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3063,
3064,Kadınlar Camilerde Kampanyası kendini şöyle anlatıyor:
3065,“Kadınların camilerdeki konumunu iyileştirmeyi dert edinen bir grup kadın olarak Ekim 2017’de “Kadınlar Camilerde” kampanyasını başlattık. O zamandan beri camilerde buluşuyor ve neler yapabileceğimizi tartışıyoruz.
3066,"Şimdiye kadarki tartışmalarımızda camilerdeki kadın yerlerinin küçük ve eşitsiz olmasından, engellilerin ve yaşlı kadınların camilere erişimindeki kısıtlılıklara, abdesthanelerin yetersizliği ya da kirliliğinden, kadınların kendilerini camilere ait hissedememesine kadar birçok meseleye değindik."
3067,"Henüz bir araya gelemediğimiz kadınların da bu konuda benzer veya farklı dertleri olduğunu biliyoruz. Bir araya gelirsek bu dertleri paylaşabileceğimize, azaltabileceğimize, ve çözüme kavuşturabileceğimize inanıyoruz. Gelin, bu çabayı birlikte büyütelim!"
3068,"Kadınlar Camilerde olarak, her hafta Cuma günleri saat 18.30’da Üsküdar Mihrimah Sultan Camii’nde gerçekleştirdiğimiz buluşmalara sizleri de bekliyoruz. Buluşmalarımızdan ve diğer etkinliklerimizden haberdar olmak ve bizimle iletişime geçmek için sitemizi ve sosyal medya hesaplarımızı takip edebilirsiniz.”"
3069,"Yakın zamanda çalışmalarına başlayan bu kampanya, geçtiğimiz hafta “Neyi İspatlamaya Çalışıyoruz” isminde bir yazıyı dolaşıma soktu. Yazının ardından #kadınlarcamilerde ve #NeyiİspatlamayaÇalışıyoruz hashtag’leriyle görseller paylaştı. Kısa zamanda oldukça olumlu tepkiler alan bu sosyal medya kampanyasını bir sonraki adıma taşıyan grup, “Fatih Camii’nde Kovulduğumuz Yerde Namaza Çağrı” başlıklı bir etkinlik düzenliyor. 15 Mart Perşembe günü, saat 13.00’de kadınları namaza çağırdıkları bu etkinliğin metni ise şöyle:"
3070,"“Yakın zamanda Fatih Camii’nde yaşanan, bizi oldukça üzen olaya sitemizde de yer verdik. Bir arkadaşımız kapalı kadınlar kısmının dışında oturduğu için cami imamı tarafından herkesin önünde azarlandı ve kovuldu."
3071,http://kadinlarcamilerde.com/neyi-ispatlamaya-calisiyoruz/
3072," Böylesi bir olay bir daha asla yaşanmasın, hiç bir kadın Allah’ın evinden kovulmasın istiyor, bu olayların üstesinden ancak birlikte hareket ederek gelebileceğimizi düşünüyoruz."
3073," Ve sizleri Fatih Camii’nde, arkadaşımızın kovulduğu yerde, hep birlikte namaz kılmaya çağırıyoruz."
3074, Bizimle kadınlarcamilerde@gmail.com adresimizden iletişime geçebilirsiniz.”
3075,Biz de Reçel Blog olarak yakından takip ettiğimiz bu oluşumu destekliyoruz ve orada olacağız!
3076,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3077,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3078,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3079,Konuk Yazar: Perizat
3080,
3081,"2016’nın Mayıs ayında doktoramı bitireli altı ay olmuştu ve ben henüz işsizdim. Bölümüm gereği zaten çok az üniversitede çalışabilirdim ve bunlardan biri olan (o zaman Türkiye şartlarında hala yeni sayılabilecek) bir üniversitenin kendi bölümümdeki hocalarıyla görüşüyordum. Bana her defasında, benimle çalışmaktan memnuniyet duyacaklarını, ancak “kadro işlerinin” çok zor olduğunu, “bir şekilde” rektöre ulaşabilirsem işimin çok daha kolaylaşacağını ifade ediyorlardı. Akademik hayatım boyunca her aşamayı kuralına göre kat etmeye çalışmış biri olarak, bana biraz sorunlu gelen rektöre ulaşmaya çalışma işini nasıl yapacağımı bilmiyordum, fakat açıkçası öğrenmeye de hazırdım çünkü bana söylenen o ki “bir şekilde” rektöre ulaşmaktan başka alternatifim yoktu. Her zaman olduğu gibi somut bir sınav ya da bir ilan ile muhatap olsak, başvursak, elensek bile amenna. Ama hayır, illa ki kendiniz için bir kadro açtırmanız, bunun için de “yukarıdan”, “akademik” görüşmeler yapmanız gerekiyordu. Ben de “bir şekilde” rektöre ulaştım ve kendisinden bir randevu alıp, elimde akademik cv ve yayınlarla kapısına dayandım. Rektör Bey, beni çok iyi karşıladı, çok saygılı davrandı ve çok haklı olarak benim bölümümün kendi uzmanlık alanı olmadığını, bu yüzden benim bölümüme daha yakın bir hoca olan Rektör yardımcısı ile görüşmemin ve değerlendirmeyi onun yapmasının daha uygun olacağını söyledi. Açıkçası bu cevap benim için harikuladeydi. Ben de bir sosyal bilimci olarak bir tıp hocasıyla ne görüşeceğimi zaten bilmiyordum."
3082,"Rektör yardımcısıyla aynı gün randevu ayarlandı ve beni içeri almalarını beklemeye başladım. Kendisini hem ismen tanıyordum hem de lisans yıllarımda farklı bölümlerde fakat aynı fakültede olduğumuz için dışardan öğrenci olarak birkaç dersine katılmıştım. Sanırım kendisi de beni ismen tanıyordu, okul faaliyetlerinde yolumuz kesişmişti, fakat bütün tanışıklığımız bundan ibaretti. Kapıda beni elbette heyecan sardı. Bana alanımla ilgili bilmediğim sorular sormamasını diliyor, bir yandan da ne sorabilir diye tahmin yürütüp o sorulara cevap vermeye çalışıyordum. Nihayet beni içeri çağırdılar, selamlaştım ve oturdum. Bu aşamadan sonra konuşmamız aşağıdaki gibi geçti:"
3083,– Hoş geldin Perizat.
3084,– Hoş bulduk Hocam.
3085,– Neler yapıyorsun neredesin?
3086,"– Ben şu alanda doktora yaptım, şimdilerde üniversitede çalışabileceğim bir pozisyon arıyorum."
3087,(Bu sırada cv’mde yazılı olan ismime bakıyor ve soyadımın değişmiş olduğunu fark ediyor.)
3088,– Evlenmişsin?
3089,– Eee evet. 
3090,– Kaç yıldır evlisin?
3091,– (Bu soruyu niye sorduğunu anlamayarak) 2.5 yıldır.
3092,"– Anne oldun mu peki? (Doğurdun mu demiyor, anne oldun mu diyor. Şu inceliğe bakar mısınız?)"
3093,– Hayır (?!)
3094,"– Neden olmadın, ne yapacaksın akademide?"
3095,– ???
3096,"– Ben zaten buradaki “bayan” asistanlara da söylüyorum hep. Evlenin evinizde oturun diye, akademisyenlik bayanlar için çok yıpratıcı. Sen zaten evlenmişsin, muhakkak eşinin belli bir geliri vardır. Bence sen de bir an önce anne olup çocuklarınla ilgilen, bu birikimini başka türlü değerlendirebilirsin bla bla. (hem geçmiş zaman, hem de o sırada tam odaklanamadığım için cümleleri aynen aktaramıyorum ama böyle bir şeyler)."
3097,– Ş..şey cv’me baktınız mı? (Çünkü hiç tanımadığım yabancı bir erkekle çocuk doğurmak konusunda sohbet edemeyecek şekilde bir terbiye aldığım için konuyu değiştirmeye çalışıyorum.)
3098,– Bakıyorum…
3099,"Bir süre cv’m hakkında sohbet ettik ancak bu sohbette de sürekli burun kıvırıp aşağılamaya çalışma söz konusuydu. Ben artık bu korkunç buluşmanın bitmesi için müsaade isteyip ayrılmaya çalıştım. Fakat ayrılmaya yakın, yeniden çocuk doğurmak hakkında nasihat etmeye başladı. Dışımdan kendisine “he he” şeklinde cevaplar verirken, içimden kendime söylediğim tek şey şuydu: güçlü dur, bir şey söyleme, sadece ağlamamaya çalış ve bir an önce bu ortamı terk et!"
3100,"Nihayet ortamı terk ettim. Kapıdan çıkmadan önce boğazımda patlamaya hazır bir yumru vardı. O yumruyu çok iyi tanıyorum, başörtüsünden dolayı okulda yaşadıklarım, trt’deki bir programa davet edildiğim halde stüdyodan dönmek zorunda kaldığım ve başka devlet kurumlarıyla ilgili pek çok olayda aynı yumruyla çıkmıştım mekânlardan. Bu yumru benim için devlet kurumlarının vazgeçilmez eşlikçisidir ve hepsi ağlamayla biter. Nitekim çıkar çıkmaz boğazımdaki yumru patladı ve ağlamaya başladım. Herkesin davranışı farklıdır, bende böyle olaylarda aşırı bir kaçma refleksi gelişir. Dolayısıyla o andan itibaren Türkiye’de iş aramayı bırakmaya karar verdim. Nitekim birkaç kere kendi tez danışmanımla görüşmek dışında böyle bir girişimim olmadı."
3101,"Sizin de yukarıda okuduğunuz gibi, bu muhafazakâr Müslüman rektör yardımcısı, kadın asistanlara, akademide bulunmamaları gerektiğini, çocuk bakmaları gerektiğini söylüyormuş. Belki belli bir hukukları vardır, birbirlerinin özel ve mahrem hayatına böylesi sözlü müdahaleler onlarca sıcak karşılanıyordur, bilemeyiz. Ama ben onun hiç tanımadığı bir kadın olarak, ne hakla ve nasıl bir ahlaki terbiye ile bana böyle şeyler söyleyebildiğini hala bir mantık çerçevesine oturtabilmiş değilim. Ayrıca, karşısında bulunan kişi, ben gibi başörtülü ve muhafazakâr bir çevrede yetişen (hangi liseden mezun olduğumu da biliyor ve sürekli vurguluyordu) bir kadın değil de, bir erkek olsaydı aynı cümleleri kurabilir miydi? Maalesef ki emin değilim."
3102,"“Normal şartlarda” olması gereken neydi? Diyelim ki elinde tuttuğu cv, o muhteşem üniversitede iş bulabilecek yeryüzündeki en son kişiye aitti. Ya da diyelim ki sadece ihtiyaçları yoktu, canları istemiyordu, her şey olabilir. Bana medenî, hukukî ve ahlaki olarak söylemesi gereken şey şu cümlelerden ibaretti: “Perizat Hanım, geldiğiniz ve bizimle görüştüğünüz için teşekkür ederiz. Şu anda sizin niteliklerinize uygun bir pozisyon açamayız veya ihtiyacımız yok. Yine de ihtiyacımız olursa tekrar haberleşiriz. Umarım siz de kendinize uygun bir çalışma ortamı bulursunuz.”"
3103,"Bu satırları, Hollanda’dan, Leiden Üniversitesi’nden yazıyorum. Burada, değil dört yıldır evli ve hala doğurmamış bir kadın olduğum konusunda uyarılar almak, başörtülü olduğumu ve hatta kadın olduğumu bile fark etmiyorum. İşiyle gücüyle uğraşan, üreten, öğreten, öğrenen çeşit çeşit insandan sadece biriyim. Geri kalan her şey insanların kendisini ilgilendiriyor burada. Elbette akademik olarak çok zorlanıyorum, çok eleştiriliyorum, çok eksiklik hissediyorum. Ama bir gün de, “şu hoca bana başörtülü, Müslüman ya da kadın olduğum için mi böyle davranıyor?” diye bir cümle aklıma gelmediğini hayretle ve kendi ülkemde yaşadıklarım adına üzüntüyle fark ediyorum."
3104,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3105,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3106,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3107,Konuk Yazar: Çullu Börek
3108,
3109,"Üniversite yıllarında bir sınav dönemi arkadaşlarla okulda sabahlamaya karar vermiştik. Dersimiz uluslararası hukuk okulun en zor derslerinden biri, hocası dersten daha zor vs vs. Hepimiz canla başla çalışıyor, çalıştığını anlatıyor ve âdeta bir savaşa hazırlanır gibi birbirimize moral vermeye çalışıyoruz. Buraya kadarki kısım tatlı telaş tadında. Derken biz bir ara verdik. Balkon teras karışımı bir alanda biraz dersten biraz hayatta bahsediyoruz ki, saat bir belki iki, gece muhabbeti sevenler bilir o saatlerin muhabbeti daha bir başkadır. Muhabbet esnasında dinleyici konumunda olan erkek arkadaşımızdan biri birden dedi ki: “Gündüzün sapıkları sıcak yataklarında, karılarının koynunda yatıyor şimdi.”"
3110,"Üzerinden uzun zaman geçti ama bu cümleyi unutamadım bir türlü. O gece bir sürü şey konuşuldu; kadınların sesler içinde sessizliği, renkler içinde renksizliği sonra güven; sırtını dayayacak bir duvar güzel bir benzetme olabilir değil mi? Ama tecavüz tehlikesiyle karşı karşıya kalan bir kadın arkasında duvar olsun istemez mesela. Köşeye sıkıştırılmak da istemez. Öz babası sarhoş olduğu bir akşam –ki bilindiği üzere bunu ayık kafayla yapanlarımız da var- kendisini taciz etsin de istemez. Bu da yetmezmiş gibi annesi, teyzesi ve diğer aile yakınlarının aleyhinde tanıklık yapmasını da istemez. Daha küçük bir kız çocuğuyken aşure götürmeye gittiği, “Abi” diye seslendiği komşusunun büyük oğlu tarafından tacize uğramak da istemez mesela. Bunlar organize sapıklar kısmı bir nebze de olsa amaç ve hedefleri belli olanlar. Bir de spontane sapıklarımız var “nefes alsın yeter” kitlesi, toplu taşıma, sokak arası vs. her fırsatı değerlendirmeye hazır olanlar. İkisi arasında tercih yapalım diye değil de bu işler nasıl oluyor diye düşününce zihnim böyle bir ayrıma gitti."
3111,"Tekrar baştaki sınav gecesine dönecek olursak biz o gece bir grup hukuk öğrencisi, hayatın nispeten temiz tarafından bir şeye şahit olmayı bekliyorduk. Sessizliğin sesini duyup, renksizliğin rengini görmeyi bekledik ve oldu. Biz o gece bir kadının son sözlerini duyup, son rengini gördük. Buna bir intihara şahit olmak mı dersiniz, alet olmak mı yoksa seyirci kalmak mı bilmiyorum. Yalnız şunu söylemekte yarar var; ne sesi kalpli kelebekliydi ne de rengi pembe tonlarında."
3112,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3113,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3114,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3115,Konuk Yazar: Zeynep Olgaç Özbek
3116,"Sene 2008, imam hatip lisesi ikinci sınıf. Hiç istemeyerek gittim. Ama mecburdum, başörtülü okuyabileceğim tek okuldu. Annem başımı örtmek için küçük olduğumu söylediğinde de onu dinlememiştim, yaş 14. Sonra aldığım kararın arkasında durmak ve taviz vermemek için İHL’ye gittim. Neyimeyse…"
3117,Kıyafetlerimiz kelimenin tam anlamıyla korkunçtu. Hatırlayanlar bilir. Ayak bileğine kadar gri pliseli etek üstüne dize kadar lacivert önden iki cepli temizlikçi önlüğü ve asla sabit durmayan naylon 5 liralık bir gri eşarp. Başka eşarp takılamazdı çok güzel olunamazdı. Kardeşim Furkan her sabah dalga geçerdi “Yevmiyeni almadan gelme.” diye çünkü tam olarak temizlik işçisi kıyafetiydi. 15 yaşındayım. 18 yaşına kadar haftanın 5 günü 9 saati bu kıyafetlerin içindeyim. Bir gün çok sevdiğimiz bir kadın hoca sınıfta önceki sene mezun ettikleri öğrencilerinin nasıl takvalı olduklarından bahsediyordu. “Ve hatta…” dedi ve anlatmaya başladı:
3118,"
Bir gün mezun olanlardan bir erkek öğrencim yanıma geldi utana sıkıla. “Hocam…” dedi, “Ben merdivenlerden çıkarken kızların bacaklarına bakıyorum (etek boyu bileğin biraz üstünde ve siyah opak çorap şartı var) kendime hakim olamıyorum, günaha giriyorum.” dedi. Gözlerim doldu benim bu şuur karşısında hemen etek boylarını uzattık ve bu tunikleri yaptırdık dedi…"
3119,"Şu an yazacağım cümleyi toparlayamıyorum. Çocuğun kızların görünmeyen bacaklarına bakmasına hakim olamaması yüzünden okulun bütün kızları bileğe kadar uzun etek giyip üzerine de korkunç bir tunik giydi. Yıllarca. Hâlâ öyle mi bilmiyorum. Ama orada, bir kadın öğretmen bu olayı takva olarak anlatmıştı ve bütün sınıf (sadece kızlardan oluşan bir sınıf ) “Maşallah”lı cümleler kurmuştu."
3120,"Allah biliyor ya o imam hatibin kapısından geçmek istemiyorum. Çünkü benim okuduğum okulun hocaları gerçekten patalojik vakalardı. Bir müdür yardımcımız vardı, okulun her tarafına kamera taktırmıştı. Bir gün beni ve Sümeyye’yi çağırdı. Bizi haftada bir odasına çağırırdı zaten, neyse. Kız ve erkek bahçeleri ayrıydı okulda, Allah korusun birbirimizi görürüz diye. Bir gün yine gittik hocanın yanına “Ya ben bakıyorum da…” dedi, “Siz servisten inince birbirinize sarılıyosunuz yapmayın.” Biz birbirimize baktık ama anlam veremiyoruz. Şok olduk. “Ne, neden, ne alaka?” diye sorduk. O da “O sırada sizi bir erkek öğrenci görürse başka şeyler düşünebilir (size sarıldığını falan)” dedi, detaylara girip erkeklerden bahsederek… Evet evet bunları söyledi. Kocaman egitimci adam. Tıpkı diğer kocaman eğitimci kadın gibi."
3121,"Yine nerede dinlediğimi hatırlamadığım ama dinleyince çok etkilendiğimiz bir hikaye var. Bunu bir örnek olarak anlatacağım. Teyzeleri, anneleri, gençleri hizaya çeken yüzlerce saçma menkıbeden biri. Hızlıca anlatayım. Bir gün Hz. Fatıma Hz. Peygamber’e “Cennet’e ilk hangi kadın girecek?” diyor. O da bir kadının evini tarif ediyor, “O evdeki kadın.” diyor. Hz. Fatıma meraklanıyor kalkıp kadının evine gidiyor, kapıyı çalıyor. Yaşlı bir kadın “Kimsin?” diye soruyor. O da ben “Resulullah’ın kızıyım, kapıyı açar mısın?” diyor. Kadın, “Eşimden izin almam, lazım yarın gel.” diyor. Hz. Fatıma ertesi gün henüz çocuk olan oğlu Hasan’ı yanında götürerek kadının kapısına gidiyor. Kadın “Senin için izin aldım, çocuk için almadım, yarın gel.” diyor. Ertesi gün, diğer oğlu Hüseyin’i de yanına alarak gidiyor. Kadın yine almıyor. Dördüncü gün, kadın hepsi için izin alıp, kapıyı açıyor. Dandandan! Hz Fatıma bakıyor acayip güzel genç bir kadın. “Ben yaşlı bir kadınla konuştum ama.” diyor Hz Fatima. Kadın da “O bendim, yoldan bir erkek geçer de sesimden etkilenir diye ağzıma taş koyarak konuştum.” diyor…"
3122,"Evet cennete gidecek ilk kadın bu arkadaşlar, tanıştığınıza memnun olun."
3123,"Yıllar önce üniversitedeyken vakıfla İstanbul’a gittik. Nureddin Yıldız dinlemeye. Adamı çok tanımıyorum. Konferans başladı. İşte klasik arşın gölgesindeki genci tarif ediyor. Klasik vaiz dili. Ha hoş bir üslubu var, hakikatten yüzü de nurlu. Şey dedi bir ara. “Eğer bir genç kız…” (dinleyin şimdi geliyor) “Beyaz bir telefon isteyip, siyah başörtüsünün üzerine koyduğunda…” (elini kulağına götürüyor telefon varmış gibi) “Beyaz telefonun siyah başörtüsü üzerinde dikkat çekeceğini düşünüp siyah telefon almaya karar veriyorsa işte bu genç kızımız arşın gölgesindeki gençtir.”"
3124,"Gülücük. Sadece ufak, sinir bozucu, anlamsız ve “Ne yazsam nasıl anlatsam?”ı içinde barındıran bir gülücük bırakmak istiyorum buraya. Yıllar önce vazgeçmiştim bu kafayla ugraşmaktan. Şu yazdığım olayların nasıl, neden yanlış olduğunu falan ispatlamak için tek bir delil dahi getirmekten utanıyorum. O kadar düşmekten. Vazgeçmiştim gerçekten. Kendi dünyam, evim, kitaplarım ve seçtiğim birkaç dostum ve kurduğum hayallerle, yaptığım olanlarla gayet iyiydim. Ama şimdi bir oğlum var. Onu, içinde yetiştireceğim toplumun her bir parçası beni korkutuyor. Yoruyor."
3125,"Bugün, güzel kadın.. Bugün kendini hatırla."
3126,Sıyrıl.
3127,"Doğduktan sonra sana eklemlenen her şeyden sıyrıl. Sana öğretilen her şeyden sıyrıl. Çünkü büyük bir sıkıntı var bir yerlerde. Sırtına ailenin, toplumun, eşinin, evlatlarının, geleneğin, popüler kültürün yüklediği “Bunlar şart.” dediği, “Olmazsa olmaz.” diye öğrettikleri her şeyden kurtul önce. Zor olacak evet. Ama kendini bulman için bunu yapmak zorundasın. “Ben kendimim.” dediğin anda dur ve düşün. “Kızlar öyle gülmez.” diyerek önce gülüşünü değiştirdiler. “Kalk -eli ayağı tutan- kardeşine, abine su getir.” deyip erkeğe sürekli ve sınırsız hizmeti öğrettiler. Sofrayı annenle kurup kaldırırken, temizlik yaparken hayatın boyunca “Yüklenmek gerektiğine inandığın” sorumlulukları öğrettiler. Ortamlarda olabildiğince silik olman gerektiğini söylediler. Erkeğin her şeye hakkı olduğunu kadının da ancak erkeğin ona tanıdığı haklara sahip olabileceğini öğrettiler. Sıkıştıkları yerde dine koştular. Allah ile korkuttular. Cehennem ile tehdit ettiler. Kocan senden ne kadar razıysa Allah’ın da senden o kadar razı olacağını öğrettiler. Allah’ın sana verdiği bütün fitri, duygusal, zihinsel melekeleri yok etmek için ellerinden geleni yaptılar."
3128,“Tamam oku ama bu kitabı.”
3129,“Tamam çalış ama burada.”
3130,“Tamam üret ama bunları.”
3131,"Sürekli zihinsel engelli muamelesi gördün.Aklın başındayken sürekli refakat etti sana kokmuş bir zihniyetin neferleri. Hamileyken bana hep şey dediler, “Aman bu devirde kız yetiştirmek zor.” "
3132,"Hayır abi, bu devirde kendinin farkında olan insan yetiştirmek zor. Kızı da erkeği de koca bir toplum yetiştiriyor, maalesef."
3133,"
 Ve ben şimdi oğlumu içinde büyüdüğümüz tüm ezberlerden uzakta kalarak, bu kültürün ona tanıdığı bütün o “erkeklik” haklarını kendi elleriyle iade etmesini sağlayarak, var olan tüm kabullere rağmen yetiştireceğim. Aşık olmayı, sevmeyi, zarafeti, güçsüz olabileceğini, ağlayabileceğini öğreteceğim ona. İnşallah. Ama bana yardım etmeniz lazım. Tek başıma yapamam. Elinizi uzatın güzel kadınlar. Çocuklarımız var. Onlar için ayağa kalkalım."
3134,"Erkek bakmasın diye kat kat kadını giydiren kadına karşı, durmadan dini kullanan o erkeklere karşı, güya cennete ilk girecek o manyak yaşlı kadına karşı el ele tutuşmalıyız. Bütün erkekler böyle değil elbette. İyi erkekler yolumuza çıkın, sizlere de ihtiyacımız var…
 Sıkıntımız cinsiyetle degil zihniyetle bum dım tıss:)!"
3135,"Yola çıkalım, güneşe yürüyelim çıplak ayaklarla.
 Yanımıza Virgina’ yı alırız, Ebu Hanifeyi alırız, Hypatia’yı alırız, Farabi’yi alırız, Tusi’yi alırız, Sezen’i alırız, Şeriati’yı alırız, Cibran’ı alırız yolumuza bakarız. Şair “Bize ait olan ne kadar uzakta.” demişti. Bize ait olana yaklaşırız. Bakma arkandaki bataklığa. Çocuklarımızı oyun parkına götüreceğiz, onlar oynarken çekirdek çitleyeceğiz daha güneşin karşısında…"
3136,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3137,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3138,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3139,Konuk Yazar: zeynep ç.
3140,
3141,"Kadınlar gününde kadınların isterse her şeyi yapabileceği, hiç kimsenin boyunduruğunda yaşamak zorunda olmadığı, kalıpları yıkabileceği, dünyayı kurtarabileceği filan üzerine yazılan yazılar, çekilen videolar hepimizi heyecanlandırıyor. Gaza getiriyor. Takdir edilmenin dayanılmaz gururu hepimizi etkiliyor.  Fakat gerçekte bunların tüm kadınlar için geçerli olmadığını, kadınların bir şeyler başarması için sadece kendi iradesinin yeterli olmadığını biliyorum ve bu kalbimi acıtıyor. Sadece kendisi için bir şey istediğinde, örneğin en basitinden ciddi bir karar verip iradesini ortaya koyup  boşanmak istediğini dile getirdiğinde öldürülen onlarca kadın var bu ülkede. Kadının en zayıf halka olarak görüldüğü, durumlar kötüleştiğinde ilk önce fedakârlık etmesinin beklendiği ve ilk önce feda edildiği bu toplumsal düzende kadının hür iradesinin tek başına çoğu şeye yetmediğini biliyorum. Hepimiz biliyoruz."
3142, 
3143,"Herkese kendi hayat deneyimleri ışık tutar. Ailemde gördüğüm, tüm süreçlerine şahit olduğum, koca/baba hoyratlığında geçen yıllar boyunca ezilmiş ve üzülmüş, hatta ve ya da ölümleriyle yalnız kalmış, parasız ve güvencesiz kalmış, yetmemiş bu durumda çocuk büyütmüş, ev geçindirmiş, öğrenmek zorunda bırakıldıkları çaresizlik içerisinde kendilerine tanınan sınırlı alanda atabileceği sınırlı adım sayısı ile bir şeyler başarmış ve bir kez bile şikâyet etmemiş ya da takdir beklememiş ailemdeki kadınlara ve hikayesini bilemediğim diğer tüm kadınlara sonsuz saygı duyuyorum."
3144, 
3145,Bu toplumsal düzen içerisinde bir kadının eşit olmayan imkanlardan nasibine en az düşen miktarla başardığı zerre kadar şeye bol imkanla gerçekleştirilen büyük başarılardan çok daha fazla değer veriyorum.
3146, 
3147,İmkânsızlıktan imkânlar yaratan tüm kadınların kadınlar günü kutlu olsun.
3148, 
3149,Daha rahat yaşayabileceğiniz ve hakkettiğiniz değeri gördüğünüz bir dünya görmek ümidiyle.
3150, 
3151,“bu davette topuğunuzun ya da kanadınızın
3152,biri kırık olmalı
3153,bu şartı yerine getirmeyenler
3154,kırık ön dişler ya da deşik ciğerlerle de
3155,katılabilirler”
3156,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3157,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3158,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3159,Yazar: rumeysa ç.
3160,
3161,"Yaklaşık 10 yıldır 8 Mart geldiğinde beni acayip bir heyecan sarıyor. Etkinlikten etkinliğe koşturmak, kadınlarla bir araya gelmek, birlikte yürümek, slogan atmak, İstiklalde o kalabalığı görmek…"
3162,"Bir yandan da bir gerginlik. Yine kendini açıklama, neden ve nasıl feminist olabildiğini insanlara açıklama derdi… Kafanın içinde de “aslında cidden de o fotoğrafın içerisinde miyim?” sorusu."
3163,"Bu sene işte tüm bu sorularla tekrar boğuşurken, 8 Mart vesilesiyle, kendi kafamdaki ve bana yöneltilen sorulara verdiğim cevapları derlemek istedim. Belki hem kendim rahatlarım, hem de var olan tartışmalara katkım olur."
3164, 
3165,"Kendimi bildim bileli Müslümanım. Ortaokul son sınıfta da başımı örtme kararı aldım. Başımı örtme kararımı alma aşamasında, bugün nereye gidip ne söyleyeceğime karar verirken ne kadar etki altında kalıyorsam o kadar etki altında kaldım. “Özgür irade” ne kadar özgürse o kadar özgür irademle aldığım bir karardı velhasıl. Lise hayatım, başımı açarak okula girdiğim halde hayatımın en “başörtülü” bölümüydü diyebilirim. Başörtülü olduğum için ayrımcılığa uğradım, neredeyse her günüm mücadeleyle geçti. Üniversitede de sırf bu yüzden, başörtüsüyle sıkıntı yaşamayacağımı düşündüğüm için Boğaziçi’ne gitme şansıma öncelik verdim. 2008 yılında Boğaziçi’nde başörtüsü yasağının çok kısa bir süreliğine de olsa diğer okullardaki gibi uygulandığı bir dönem oldu. Ve o dönem feminist arkadaşlar edinmeye başladığım, farklı kimliklerden insanlarla politika ürettiğim bir dönemdi. Bana bir arkadaşımın “bu yasaklar yalnızca kadınların hayatlarını etkiliyor, bu meselenin kadınlıkla, feminizmle doğrudan bir ilgisi var” demesiyle ve o dönem yaptığım okumalarla kafamda onlarca şimşek çaktı, ampuller yandı. Senelerdir verdiğim mücadelenin aynı zamanda bir kadınlık mücadelesi olması gerçeği beni kısa sürede feminizmin içine çekti."
3166,"Duygusal olarak da bolca hezeyan yaşadığım o dönemde dinle olan ilişkimi de sorguladım. 2 gün dinsiz gezmeyi bile denemiş olabilirim :) Ama inanmadığım halimden pek memnun kalmadım. İbadetlerimi yerine getirmekten, din üzerinden kendimi tanımlamaktan, Allah’a ve peygamberlerine, kadere, hayır ve şerre inanmaktan mutlu olduğumu ve bu şekilde ihtiyacım olan huzuru bulduğumu hissettim. Hala da aynı şeyi düşünüyorum."
3167,"Yani bu bütünlüklü sorgulama döneminin sonunda elimde hem feminizmim hem de Allah’a olan inancımla kaldım. Bunlar bende var oldukları haliyle hiç de çelişik görünmüyordu. Kadınların kürtaj hakkını savunurken aynı zamanda bunu inancı gereği yaptırmak istemeyen kadınlara da destek olabiliyordum. Meselenin kendisi, başkası adına konuşanlara karşı konuşmak oldu. Kadınların kendilerini doğrudan ifade edebildiği her platformda kendimi ifade etmeye, farklı farklı insanlarla tanışmaya ve keşfetmeye başladım. LGBTi hareketiyle tanışmam da bu döneme denk geliyor. Çokça kişiyle çokça şeyi tartıştım, bazı sorularıma cevap buldum ve bazıları da cevapsız kaldı. Ama en azından etrafımdaki insanlarla ortak paydalarda buluşabilmeyi başardım, en azından birbirimizi üzmeden konuşabilmeyi öğrendik karşılıklı."
3168, 
3169,"Müslümanlık ve bütün İbrahimî dinlerin ataerkil olduğu saptamasıyla karşımda kılıçlarını çeken insanlarla karşılaştım sonra. Kur’an ataerkil bir kitap, İslam ataerkil bir din… Önce tüm sorulara cevap bulmaya, tartışmalı ayet ve konuları öğrenmeye çalıştım. Okudum, araştırdım. Yine tüm bu sorulara kendimce cevaplarımı buldum ve benim gibi inanan, benim gibi düşünen Müslümanların varlığını, özellikle de Müslüman kadınların varlığını keşfettim. Amina Wadud’un şu an piyasada pek bulunmayan Kur’an ve Kadın kitabının Kadına Şiddete Karşı Müslümanlar’la birlikte yaptığımız okumalarında okudum, oradaki tartışmaları etrafımdaki kadınlarla birlikte yaptım (İlgilenenler için bolca içeriği bir arada bulabileceğiniz bir okuma listesini de şuraya bırakıyorum)."
3170,"Tüm sorulara bütüncül ve derinlikli cevaplar bulabildiğimi iddia edemiyorum. Öğrenmeye, tartışmaya ihtiyacım var hala. Alanım da fıkıh, hadis gibi İslami ilimler değil. Derinlemesine bir analiz ya da cevap verme sorumluluğu da hissetmiyorum omuzlarımda bu nedenle. Ama kendime bulduğum cevaplar bana şunu gösterdi: Bal gibi hem Müslüman hem de feminist olabilirim. Müslümanlık, benim anladığım haliyle Allah’a, peygamberlerine ve adaletine, kadere inanmanın kendisi; feminizmi, benim anladığım haliyle cinsiyetçiliğe karşı çıkmayı ve ayrımcılıkla mücadele etmeyi dışında bırakmıyor. Kendi hayat pratiklerim içerisinde hepsini birden yapabiliyorum ve kendimi bu iki kimlikten birinin dışında hissetmiyorum. Sevmediğim, inandığı ve yaptıklarıyla özdeşleşemediğim ve hatta karşısında mücadele ettiğim çokça Müslüman ve yine hayata bakışıyla, konulara ve özelde de dindar ya da inanan insanlara olan yaklaşımıyla ortak noktada buluşamadığım çokça feminist var. Ama bu durum bu inanma biçimine ve dünyaya yaklaşım hallerine sahip olmama engel olmuyor. Başka türlüsüne ikna olmadığım sürece de bu durum böyle devam edecek."
3171,"Dine dair öğrendiğim her tartışma kafamı karıştırdığı kadar beni güçlendirdi. İslam’ın toplumsallaşması aşamasında ortaya çıkan ve özellikle de  gelenekle dini baskının bir biçimi olarak kadınların karşısında yükseltilen söylemlerin karşısında mücadele etme motivasyonumu artırdı. Doğru bildiğimi, doğru inandığımı söylemeye beni teşvik etti. Bu anlamda tek bir İslam olsa da, birçok Müslümanlık olduğunu ve kendi inandığım Müslümanlığın da nasıl bir şey olduğunu anlatmaya her gün daha çok inanıyorum. Şunu özellikle söylemek istiyorum: “Gerçek İslam bu değil!” diyerek yola çıkmıyorum. Gerçek olan ancak Allah’ın indirdiği Kur’an. Ancak bu metni bu kadar farklı şekillerde uygulayan onlarca insan varken benim söyleyebileceğim tek şey “Benim inandığım din bu değil” olabiliyor. Yakın zamanda da Zahra Ali’nin derlediği, “İslami Feminizmler” metnini okurken kendimi şu paragrafta buldum:"
3172,"“ ‘Liberal reformist’ olarak nitelendirilebilecek üçüncü görüş, Müslüman kültürden gelen feministler, yani illa gelenekselciliğin tanımladığı gibi bir uygulama talep etmeyen, ancak Müslüman kültüründen ve/veya dininden sayılan, İslamî dini bir çerçeveden toplumsallaşan Müslüman feminist kadınlar arasında en yaygın olanıdır. Bu görüş, Kur’an ve Sünnet’ten çok daha fazla olmak üzere, dinî metinlere aşağı yukarı bağlıdır. İslam’ı illa içtihat gerektirmeyen, hukuki ve resmi talimatlardan bağımsız olarak öznel bir şekilde oluşan ve gelişen bir felsefi ve ahlaki prensipler bütünü olarak görmektedir. Bu görüşü savunanlar cinsiyetler arası toplumsal ilişkileri toplumsal bir sonuç, geleneksel Müslüman anlayışı da cinsiyet eşitliği temelinin ataerkil bir deformasyonu olarak görür. Burada, özellikle antropoloji kullanılarak cinsiyetler arası farklılıkların ve ataerkil dinî sistem tarafından uygulanan cinsiyetler arası hiyerarşinin ortaya çıkış nedeni sorgulanmaktadır.” (Nasıl liboş oldum? Yazısına da buradan selam olsun :))"
3173, 
3174,"Kısacası İslam’ı, dini metinleri eleştirmekte, tartışmakta herhangi bir sorun görmüyorum. Tüm sorulara cevap vermekle yükümlü olduğumu da düşünmüyorum. Her yerde bir insan grubunu temsil ettiğimi de düşünmüyorum. Kendimle yükümlü olduğum her konuda, özelde de kadınlarla ilgili konularda doğru bildiğimi söylemeye çalışıyorum. Bu noktada İslam’a dair yapılan eleştiri ve yorumları da üstüme alınmıyorum ve bunlara “İslamofobi” ismini de vermiyorum. İslamofobi nefretle birlikte başlıyor benim gözümde. Diğer fobilerde olduğu gibi, tiksinmeyi, nefret etmeyi, sakınmayı, tek tipleştirmeyi, had bildirmeyi, yerini öğretmeyi de beraberinde getiren bir algı benim gözümde İslamofobi. Bana gelen eleştirilerde de bunu hissettiğim yorumlara cevap vermemeyi ve hatta görmezden gelmeyi tercih ediyorum. Hem akıl sağlığım hem de nefretin dünyada yok olmasını istediğim için. Aynı şekilde feminist olduğum için “alkışlandığım”, “aşırı” sevgi gösterilerinden de mutlu olmuyorum. Sadece “öyle olduğum için” inandıklarıma inandığım, inandıklarımı ifade ettiğim ve mücadele ettiğim bir düzlem arayışına giriyorum. Sorulara da bu şekilde cevap veriyorum."
3175, 
3176,"Sözün özü, bu 8 Mart’ta da, muhtemelen sırtıma oğlumu takarak İstiklalde slogan atıyor, şarkılar söylüyor, dans ediyor ve oradaki diğer kadınlarla birlikte o bir aradalığı hissediyor olacağım. O anlık güzelliği koruyacak şekilde birbirimizin kafasını karıştırsak, birlikte konuşsak, birlikte değişsek güzel olmaz mıydı?"
3177,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3178,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3179,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3180,Konuk Yazar: S.D.
3181,
3182,"Şâfiî, muhafazakâr bir ailenin kızı olarak geldim dünyaya. Ailenin değil, sülalenin demek lazım çünkü; sülalenin her bireyinin ailenin kızları hakında istediği gibi konuştuğu, her şeye müdahale edebileceklerini düşündüğü, her hâline, yaptığı her şeye, başarısına dahi bir kulp bulduğu bir ailede yetiştim. Tabii ki erkeklerinin hep el üstünde tutulduğu, ne yapsalar maruz görüldüğü, erkekliklerine verildiği bir aile. 
 Bütün bunlar ben ve mensubu olduğum ailenin genç kızlarının etrafında kabus gibi dönerken, yaşam alanlarını, bazen haklarını kısıtlarken, ailenin büyük erkeklerinin (amcalar,dayılar,babalar) olup bitenlerle alakası yoktu. Bütün kontrolü kadınlar sağlıyor ya da sağlamaya çalışıyor. İstedikleri gibi dedikodu yapıyor, neyin ne olması gerektiğini konuşuyor da konuşuyordu. Ama sadece konuşuyor…Yılların birikmişliği bana sinir hastalığı olarak döndü nihayetinde."
3183,"
 Uzaktan bakıldığında belki Türkiye ortalamasına göre oldukça modern ailelere sahiptik. İstediğimizi yapıyor, geziyor, ediyorduk. Belki de doğruydu. Birçoklarına göre şükür bile edilebilirdi maalesef ülkedeki başka kadınların yaşadıklarını düşününce. Ama bunun yanında hâlâ zapt etmeye çalısan, kendi doğrusunu dayatmaya çalışan bir grup vardi ki hiç çekilir değildi."
3184,"
 Daha liseye geçmeden büyük halaların, yengelerin artık bizim okula gitmememiz, pantolon giymememiz üzerine konuşmalarıyla başladı bu dert. Tabii öncesini hatırlamıyorum küçücük çocuktum -ya da yapıyorlardı da algılamıyordum-. Tabii anne-baba böyle bir şeyi doğru bulmayınca -ya da üç beş cahilin lafına uymayınca- biz eğitimimize devam etmiştik."
3185,"
 Lisede flörtleştiğimiz kişiler oldu. Sır gibi saklamaya çalışmalar, gizlenen ilişkiler, yakalananlar, yakalandığında dünyanın en büyük suçunu işlemiş gibi parmakla gösterilenler… Kendi kızının bunları yapmayacağını söyleyenler… Kızı flörtleşen anneler ve flörtleşmeyen anneler arasındaki çatışmalar! Ben çok flörtöz bir kız değildim lisede. Maalesef beceremedim bu tarz işleri. Biraz içine kapanıktım. Yaptığım tek şey solcu partilerin mitinglerine ve konferanslarına katılmaktı birkaç kuzen ile ve arkadaşımla. Kontrol delisi aile -ki sol görüşlüdür sözüm ona bu bireyler-. Bizim buralara erkeklerle sevişmek için gittiğimiz dedikodusunu çıkarmıştı. Evet, evet! Yapmıştı."
3186,"
 Sanırım ortaokuldan üniversiteyi bitirene kadar annemin artık kapanmam gerektiği öğütleri de ayrı bir dertti. Düzenli olarak ve ısrarla aynı öğüdü verip duruyordu ve bunu benim Cennet’e gitmem için yaptığını söylüyordu. Komik olan da annemin babasının onu zorla kapattığını her fırsatta anlatmasıydı. Ama buna rağmen zorlamasa da aynı şeyleri öğütleyerek bana aynı işkenceyi yapmasıydı. Benim hayatım boyunca yapmayacağım tek şeydi sanırım kapanmak. Dini gereklilikler veya gereklilik olduğu iddia edilen birçok şey ile de aram hiç iyi olmamıştı. Bunun yanında giydiğim elbiselerin kol boyu, etek boyu, ailemize yakışmaması vs. Ben her seferinde soruyordum biz kimiz? Asil bir aile falan mı? Bize niye uymuyor bu kıyafetler? Cevabı yine o muhafazakâr, Kürt, Şâfiî ailede yatıyordu."
3187,"Sanırım bu konuda annem diğer kadınların arasında en katılarından biriydi. Bunu ailenin diğer kadınları izledi tabii. Katılınan dernekte, düğünde gözler hep üzerimizdeydi. Birinin giydiği kısa, birinin giydiğinin sırtı açık. O böyle şu söyle… Tabii üniversite döneminde akşam dışarı çıkmalar, eve geç gelmeler, arkadaşta kalmak istemeler… Sanırım ailede bütün kızların en zor gerçekleştirdiği şeydi. Ben bir arkadaşımda kalmak istesem bunu sanırım iki hafta önceden alıştıra alıştıra söylüyordum. Annem bu izinlere hiçbir zaman destek vermedi. Hatta tam tersi panikle babamdan izin almamı söyleyerek, herkesi bir şey varmışçasına paniğe sokuyor ve işi daha da zorlaştırıyordu -hâlâ da öyle yapıyor-. Babam bu gibi şeylerden hoşlanmasa da ısrar edince hoşlanmaya hoşlanmaya kabul ediyordu. İzin koparılsa bile ailenin dedikoducu bireylerine kat’iyen duyurulmuyordu. Sanırım en büyük işkenceyi bu aşamada yaşadım. Annem sanırım bir 8-10 senedir hiç bıkmadan usanmadan saat 9’u geçtiğinde panikle arayıp nerede kaldığımı uflaya, puflaya sorar ve beni stresten strese sokar. Yaklaşık 10 yıldır eve geç gittiğimde kapıyı açtığımda sorduğu ilk şey neden bu kadar geç kaldığım. Ve benim inanır mısınız sırf bu cümleye maruz kalmamak için evde oturmayı tercih ettiğim olmuştur. 27 yaşında ben hâlâ “liseli bir kız gibi” bunlara maruz kalıyorum."
3188,"
 Nitekim hepimiz üniversiteyi bitirip mesleğini eline almış, sülalenin erkeklerinin tersine akıllı, parasını kazanan ve hatta seyahat eden, yurtdışına çıkan, yurtdışında yaşayan genç özgür bireyler olmuştuk -yani dışardan görüldüğü kadarıyla-. Aramızdan birkaçı dediğim gibi yurtdışına uçtu gitti. Ben de bir dönem yaşadım yurtdışında. Tabii ki de asıl neden bu zırvalıktan kaçıp kurtulmak. Çünkü her adımına engel olacak, yaptığın her şeye kulp takacak bir ailen var. Ülkemizde yabancı dil öğrenmek, öğrenip eğitim için yurtdışına çıkmak ya da çalışmak yurdışında gerçekten meşakkatli ve takdir edilecek bir şey mevcut şartlarda. Birçoklarına göre büyük başarı. Hele ki kadınlar için! Ama bu başarıları görmezden gelen aile kadınları, bu genç kadınların çokça neden yurtdışına çıktığı üzerine kafa yorup çeşitli teoriler üretebilirler. Çocuk doğurduğu için gelmeyenler, sevgilisiyle aynı evde kalanlar, gidip bir daha gelmeyecek olanlar, rahat takılanlar… Hatta babalarının ne kadar geniş olduğunu, nasıl böyle birşeye tahammül edip genç kızları kız başına yurtdışına yolladığı zırvalıkları! İçiniz şişti değil mi?"
3189,"
 Şu anda 27 yaşında kocaman bir kadınım ve bu yaşa gelene kadar bunların sıradan olduğunu düşünüp hiç bir müdahalede bulunmadım. Çünkü bunlar alışılgelmiş şeylerdi bizim toplumumuzda. Baskılar! Tek kelimeyle ne güzel söyleniyor değil mi? Ama onca yılın sonunda bunların normal olmadığını onlara değilse de kendime kabul ettirdim. Artık neredeyse 30 olmuş bir bireydim ve bana ve kuzenlerime hâlâ çeki düzen verilmesi gereken çocuk gibi davranıyorlardı. İşin acı tarafı bu hakkı biz kadın olduğumuz için kendilerinde görüyorlardı. Bunca şeyin kişisel özgürlüğün ihlâli olduğunu söylesem birçokları “Amaaan canıııım, benim annem de şöyle, babam da böyle…” der ve hatta başına gelmiş bu gibi şeyleri tatlı anılar gibi anlatabilir. Kezâ aynı ailenin bireyleri gençken yedikleri dayakları komik anılar gibi anlatmıyorlar mıydı? Kadınlar birey değil bu toplumda. Ne yaparlarsa yapsınlar ailelerini temsil eden cisimler ve onlar üzerine birilerinin doğruyu yanlışı bildirme hakkı var."
3190,"Bu çıkmazın çözümünün ne olduğunu sorduğumda anneme “Kocaya varmak” olduğunu söylüyor. Hatta bir çoğumuzun annesi, “Kocaya gidin de biraz da onlar uğraşsın sizinle.” diyor açık açık. Çünkü, bu kızlarını kontrol etme uğraşını başka bir kuruma devredecekler. Çünkü sonra bütün bu “Öyle giydin, böyle yaptın, bunu yap, bunu yapma” oyunu bir koca tarafında yürütülecek."
3191,"Toplum kuralları koyuyor ve en ağırını uygulamak kadınlara düşüyor. Daha da ötesi her alanda bu kuralların uygulatıcısı da kadınlar oluyor. Ailemdeki bütün kadınların herbiri zor hayatlar yaşamış. Zorla evlendirilenler, okuldan alınıp eğitimi sonlandırılanlar, dayak şiddet görmüşler, zorla kapatılanlar, aldatılanlar, aldattığı iddia edilip şiddete maruz kalanlar, gençken yanlış yaptıkları şeyler yüzünden abilerinden, babalarından bolca dayak yiyenler… Ama buna rağmen kendilerinin maruz kaldıklarını görmezden gelip yine aynı baskıyı sana yaşatmaya çalışanlar. Aslında toplumun ta kendisi bu. Kendi geçmişini unutup, mağduriyetini arkasına alıp mağrur olanlar. Ve bu mağrurları bu sistem yaratıyor. Acımasız bir sistemin içerisinde yenik düşmemek için, elin diline düşmemek için en acımasızını farkında dahi olmadan yanı başındakilere yaşatıyorlar."
3192,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3193,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3194,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3195,Konuk  Yazar: Bercis
3196,
3197,"Orta sınıf bir ailede büyüdüm ve yine orta sınıf ailelere mensup arkadaşlarımın olduğu bir çevrede eğitim gördüm. İlkokulundan üniversitesine gerekli bütün eğitim aşamalarından geçip İstanbul’da kendi başıma yaşamamı sürdürecek kadar kazanç sağlayabileceğim bir işte çalışmaya başladım. İş yetmemiş olsa gerek, bir de yüksek lisans ekledim üzerine. Yani bizim toplum standartlarımızda, annemin deyimiyle “erkek eline bakmadan, kimseye muhtaç olmadan” hayatımı idame ettirebilen bir kadın olabildim."
3198,"Annem ve babam dindar insanlar olmakla beraber bana dini öğretmeye çalışırken belli kalıpların içine sokmadan doğruyu yanlışı ya da ikisinin bir arada olabileceğini gösterdiler sağ olsunlar. Ne annemin 28 Şubat’tan sonra başörtüsünü çıkarmış (çıkarmak zorunda bırakılmış) olması ne de babamın cuma namazlarını kaçak göçek sığdırdığı öğlen aralarının elinden alınması ailemin “kendi haline dindar insanlar” olduğu gerçeğini hiçbir zaman değiştirmedi. Onlar değişmediyse de çocukları kendilerine benzesin, İslam’ı ille de kendileri gibi yaşasın diye baskı yapmadı, baş örtüsü takmama yönelik herhangi bir telkinde de bulunmadı (bugün de başörtüsü kullanmıyorum). Bunun gururlanarak veya hayıflanarak söylenecek bir şey olduğunu düşünmüyorum kesinlikle. Ama çevrenizi saran insanlar (bu insanlar sınıf arkadaşlarınızdan iş arkadaşlarınıza, düzenli olarak gittiğiniz kuaförünüzden mağazada elbise seçmenize yardımcı olan görevliye kadar çeşitlilik gösterebilir) sürekli varsayımlar üzerinden konuşuyor, yaptıkları genellemelerle sizi boğuyor, alt kimliklerinizi hiçe sayarak karşınızda istediği gibi atıp tutuyor ve basmakalıp fikirleriyle bilmeden sizi bir güzel yaftalıyorken, “Benim annem de başörtüsü takıyordu ama beni hiçbir zaman bu konuda zorlamadı aslında.” mahiyetindeki türlü türlü alçakgönüllü açıklamalarla kendinizi ifade etmeye çalışırken buluveriyorsunuz kendinizi. Yine o çevrenizdeki insanlar sırf şort giyiyorsunuz diye onlarla aynı fikirleri ve ideolojiyi paylaştığınız algısına kapılıp yine “ötekilere” karşı olan öfkesini her türlü aşağılama formunda kusarken içiniz sıkışmış vaziyette kendinizi o hor görülen gruptan ayırmaya çalışırken benzer ifadelere salıveriyorsunuz hemen: “Benim ailem de dindar, ama alsa dinci değil. Kendi seçimlerimizi yapabilmemiz için bizi hep özgür bıraktılar.” ya da “Benim annem ve babam da kendi haline dinini yaşayan insanlar ama kardeşlerimin alkol almasına karışmıyorlar.”… ve koca bir hayat boyu ardı arkası kesilmeyen daha nice kendini aklama çabaları. Ailesinde asla bir başörtülü olmamasını bir modernlik seviyesi veya göstergesi olarak benimseyenler, hiçbir zaman Alevi ile evlenmesine izin vermeyeceğini belirttiği ailesini prensip sahibi addedenler, uzun süreli yabancı erkek arkadaşıyla evlilik planları yaparken ailesinin isteği üzerine ayrılan ve bunu onun iyiliği için yaptıklarına kendini inandıranlar… Bunların hepsi benim modern ve özgürlükçü ailelerden geldiğini düşünen arkadaşlarımdı, ben de yanlarında dindar ailenin özgürlüğüne kavuşmak için çabalayan zavallı kızıydım işte."
3199,"Gel gelelim, ben şimdi bir yabancıyla, bir İngiliz ile evliyim. Ailemin benden daha çok sevdiğini bildiğim bir yabancıyla hayatımı birleştirdim. Hala “Ailen nasıl izin verdi? Baban özellikle çok dindar bir insandı yani, nasıl oldu bu iş?” şeklindeki sorularla karşılaşıyorum. Ben de babamın bana verdiği cevabı iletiyorum: “Allah’a hayırlısını vermesi için dua ettik kızım, hayırlı olan buymuş demek ki. Rabbimin verdiğine biz kimiz ki karşı çıkalım?” Genellikle gevrek bir gülümsemeyle karşılık veriyorlar ya da uzun bir “Hmmmmmmmm” ile geçiştiriyorlar. İmalı imalı Müslüman olup olmadığını soran da çok oluyor mesela. Hiç lafı dolandırıp açıklama yapmaya çalışmadan en düzünden bir “Oldu.” deyiveriyorum. Sesimdeki meydan okumayı fark edip hemen siniyorlar. Ama gözlerinde ve “Biz seninkilerin ne mal olduğunu bilmiyor muyduk sanki?” anlamında kıvrılan dudaklarında, sormak için ölüp bittikleri diğer soruları kendilerine saklamak zorunda olmanın verdiği o hevesi kursağında kalmışlık hissini görebilmek beni ayrıca mest ediyor."
3200,"Müslüman oluşunun açıklaması mı? Merak etmeyin, kimsenin zoruyla Müslüman olmadı eşim. Onu da başka bir yazımda açıklayayım. 😊"
3201,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3202,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3203,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3204,Konuk Yazar: Sağlıklı Olsun Da
3205,
3206,I
3207,"Biz iki kız kardeşiz. Annem hamileyken ikimizin de cinsiyetini öğrenmek istememiş, sanırım babam erkek evlat istediği için. Kardeşimle aramızda çok yaş farkı var, bu yüzden babamın kardeşimi erkek olarak beklediğini hatırlayabiliyorum. Benimkiyle uyumlu bir isim düşünüyordu. Kız olunca bir hafta isimsiz kaldı garibim. Sonrasında babamın daha fazla çocuk istediğini de biliyordum, ama annem erkeği bulana kadar doğurmak fikrini reddediyordu. Ayrıca çok çocuk sevmiyordu."
3208,"Tanıştığı kadınlar anneme sürekli bir şekilde acıyor, küçükken bile bunu hatırlıyorum. Torunu olacak yaşa geldi ve hala karşılaşıyoruz. İki çocuğu olduğu ve bunların arasında erkek olmadığını öğrenen bir tane daha yapsaydın ya (şu da ne demekse) diyor. İki tane kız olarak bırakmak pek akıl kârı değil onlara göre. Nasıl bir işkencedir bu?"
3209,"Annemle babamın memleketi aynı, İç Ege’de küçük bir ilçe. Gördüğüm kadarıyla kadınlar akıllı, bilmiş, konuşkan, her ne kadar bu özellik hayatlarını mükemmel kılmıyorsa da erkeklere göre neredeyse baskın. Buna rağmen açıktan açığa konuşulmuyorsa da erkek evlat sahibi olmak daha değerli işte. Bunu niye söylüyorum, erkek çocuk takıntısının sadece Doğulu olanlara has bir şey gibi kabul edenler için."
3210,"Her ne kadar erkek çocuğu sahip olma hayalleri olsa da babam bize çok düşkündür. Sevgi dolu, bize kızmaya hiç cesaret edemeyen, kızlarına düşkün bir baba. Ailenin önceden belirttiğim özelliğinden dolayı İstanbul’da ailemizin tüm kadınları erkeklerin engelleyici hale varan türden kanatlarının/korumasının olmadığı bir hayat yaşadılar. Kalabalık, büyük, karışık, uzak, zor demeden şehrin her tarafına giden, gidebilen, gezen, ihtiyacını gideren girişken ve hareketli kadınlardan oluşuyor aile çevremiz, şehrin tanıdığımız diğer çoğu kadınlarından farklı olarak. Ben de arkadaşlarıma nispeten şehrin içinde hareket konusunda oldukça özgür bir gençlik geçirdim bu yüzden."
3211,"Evlenene kadar –evlenince sorumluluğumuz eşlere geçiyor ya- kısaca belirtmeye çalıştığım gibi hiçbir şekilde bir baba, erkek otoritesi görmeden yaşıyorum. Her şey benim isteğime, ilgime, bir de diyelim ki İslami bir hayat tarzına göre şekillendirilmeye çalışıldı; kız ya da erkek çocuğu olmama göre değil. Bunun için ebeveynlerime müteşekkirim. Ama geçen günlerde “bir kız çocuğu” olarak babamın iltifatına mazhar oldum (!). Üç sene önce vefat eden amcamın tembel oğullarının eğitimini takip eden babam bunalmış, gençlerden özellikle çalışma çağına gelmiş büyük olanından ümit yok. Biz ve diğer amcamın kızları ise okul ya da işte harıl harıl çalışıyor ve aktif. Erkek yeğenlerinin bakım yükünü omuzlarında hisseden babam onları bizlerle karşılaştırmış ve sonucunu hüzünle benimle paylaşıyor, hem de kendisinde pek görmediğim ciddi ve hüzünlü bir yüz ifadesiyle: “Kızsınız ama on erkeğe bedelsiniz. Siz daha çok erkeksiniz. Gerçekten!” Tebrik edercesine bir bakıştan sonra konu kapanıyor. Ben bir şey demiyorum."
3212,II
3213,"Hamile olduğumda eşimle çok mutlu oluyoruz. Bir coşku, bir sevinç… Önceden kız çocuklarını daha çok sevdiğini söyleyen eşim o dönemde erkek bebek beklemeye başlıyor. Biz bulutlarda gezerken düşüyoruz, üç aylıkken veda ediyoruz miniğe. Sonrasında her ayı bize yıl gibi gelen bekleme süresi. (Hamilelik ve ölüm haberini kimseye söylemediğimiz dönemde “hala bebek yok mu?” diye sürekli bizi kontrol eden herkese buradan selam. Süreci kolaylaştırdınız) İkinci kez hamile oluğumda nasıl şükredeceğimizi şaşırıyoruz. O üzücü olaydan sonra bebeğin bir anda oluşup, dokuz ay sonra doğmadığını; he an mucizevi bir yaratılış sürecinde olduğunu, Allah’ın dileyip hayat verdiği gibi, dilerse geri alacağını daha çok bile bile, daha fazla tefekkürle geçirdim hamileliğin her bir gününü."
3214,"Allah’ım n’olur bu da ölmesin diye dua ederken, yaratılışın mucizesi karşısında cinsiyetin önemsiz bir detay olduğunu düşünsek de eşimin erkek beklentisi, benim de iki yıldır bebeğimizi erkek olarak gördüğüm rüyalar vardı. İlk kırılma, doktorun kesin olmadığı halde kız olma ihtimalini belirtmesi oldu. Sonra düşüncelere dalan eşim iki ilginç olay yaşıyor, onların etkisiyle kesin kız galiba düşüncesiyle doktora gidiyoruz ve beklediğimiz gibi kız olduğunu öğreniyoruz. İki kız, yedi erkek çocuğu olan kayınvalidem hayırlı olsun diyor, cinsiyeti önemli değil. Bari torunum erkek olsun diye düşündüğünü daha önceden anladığım babamın hayal kırıklığı ise gözümden kaçmıyor."
3215,III
3216,"Eşimle ailelerden uzakta, başka bir şehirde yaşıyoruz. Haliyle orada pek çevrem yok, böyle olunca hamilelikle ilgili diyalog kuracağım insanlar da yok. Ama geçenlerde ailemin yanına, İstanbul’a geldim doğum için. Doğuma haftalar kalmış halimle insanların arasına karışıyorum. Çoğu kişi nihayet beni hamile olarak gördüğüne memnun, başlanıyor sırayla soru sormalar. Daha önce rastlamıştım bebeğin kız olduğunu duyunca “olsun” diyen bir iki kişiye; toplumumuzda sürpriz değil demiştim kendi kendime. Ama geçen günkü olsunlar başka bir hal aldı."
3217,"Annemle 5-6 kadının olduğu bir odadayız. Daha önce cinsiyetini duymayan kadın koltuğun ucunda, avuçlar birbiri içinde, baş yana eğik, üzgün bir şekilde “olsun, sağlık olsun” dedi. Benim için tam bir karikatürdü. Konuşma balonunun içine “başın sağolsun” yazılsa uygun düşerdi haline, öyle bir yas. Ha ha, bunu da gördüm deyip içimden, gülerek sustum. Ama konu büyüdü, büyüdü, büyüdü. Her saçma bebeğin/çocukların cinsiyeti muhabbetindeki gibi bir anda hem bizi üzüp, hem teselli vermeye başladılar. Öyle bir haller ki, bebeğin uzuvlarında bir problem var desem bu kadar iyi teselli edebilirlerdi. Ve annemin ben doğduğumdan beri duyduğu her saçma teselli gibi, ağızlarından çıktığında daha fazla saçmalık zincirine dönüştü her bir söz. Kadınlar susmuyordu, kız annesi olmanın ne kadar iyi olduğundan bahsediyorlardı. Alay içeren bir teselli sanki. Tabi ki iyi ama çok da değil; asıl erkek annesi olunca annelik de kemal oluyor neticede! Az önceki, sosyologca toplumun bazı algılarına tanıklık etmek havasından çıkmış, artık boğuluyor, kapıya doğru bakıyordum. Annem de alışkın olduğu bu konuşmalara, şimdi beni üzdükleri için öfkelenmişti. Beni korumak isteğiyle hepsini susturdu, konuyu değiştirdi. Eve döndüğümüzde ise bana tek bir şey söyledi: Oradaki kadınların hepsinin erkek çocuğu var, kız anneleri böyle konuşmaz."
3218,…
3219,"Eşlerinden erkek çocuk isteyen(!) erkekleri bilirdim de, kadınların böyle olduğundan hiç haberim yoktu. Anadolu’nun çeşitli yerlerinden, ailelerinden farklı olarak üniversite eğitimi almış, ayrıca ailelerinden daha çok dini/İslami bilgiye sahip kadın arkadaşların da bir baktım erkek çocuk sahibi olanları, kız çocuk sahibi olanlara bir üstünlük taslıyor. Bu derece hiç hayal etmemiştim. Anne olmayan kadın, anne olandan eksik sayılıyor; kız annesi olan kadın, erkek annesi olan kadından eksik sayılıyor, öyle mi? Ne yani, benim ileride erkek evladım olsa, ama erkek de bir başka deyip kız annelerini darlayacak mıyım? Kız çocuğunu “Allah öyle nasip etmiş” de, erkek çocuğunu “biz elde ettik”, öyle mi? Öyleyse buyuralım tövbe etmeye, işimiz çok zor olacak."
3220,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3221,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3222,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3223,Konuk Yazar: Hidayet
3224,
3225,Görseller: Hidayet
3226,"Geçmişte babamın işi dolayısıyla birkaç şehir, dolayısıyla da birçok okul değişikliğim oldu. Lise zamanlarımı Mersin’de tamamladım. Lise birinci sınıftayken resim hocam beni yetenekli buldu ve resim yapmaya başladım. İkinci sınıfta ise edebiyat dersindeki bir sunumdan çok etkilenmiştim. Konusu “Bakmak ve Görmek”ti. Uzun süre bu konuda kafa yorduğumu hatırlıyorum. Yine ikinci sınıftayken ilk yağlı boya tablomu yaptım ve Mersin genelindeki bir sergiye katıldım. Daha sonra üniversiteyi kazandım. KTÜ mimarlığı seçmiştim ve kaydımı yaptırmıştım sonra kaydımın iptal olduğunu öğrendim. İş işten geçmişti. Boş kalınca stilistlik kursuna gitmek istedim Adana olduğundan -ki mersinle arası 40 dakika- ailem göndermedi. Bende kendimi özel terzilik kursuna yazdırdım ama zaten dikiş bilgim vardı. Yine de bana çok şeyler kattı. 1986’da ise evlendim. Artık baktığımı görmeye başlamıştım ve istemsizce o yıllarda da kafamda renk karışımları yaptığımı fark ettim."
3227,Evlilik çoluk çocuk derken 25 seneyi devirdim ve bu zaman içerisinde resimle de hiç uğraşmadım. Zamanında resimle ilgilendiğimi bile unutmuştum. “Kız kardeşimin neden resim kursana gitmiyorsun?” demesiyle kendimi kursta buldum. 
3228,Birlikte müracaat edilen yere gittiğimizde orada kayıt yapılmadığını öğrendik. Bizi Bülent Ecevit’teki İsmek resim kursuna yönlendirdiler. Kayıtta Hicran hoca oturuyordu. Meğer sınavla alınıyormuş kursa. Sınavla alındığını orada öğrendik. Orada bir kağıt kalem bulduk. Sınava girebilir miyiz dedim. Hoca bana baktı ve “Tamam gir” dedi. Çizgimin beğenilmesiyle kursa alındım. Canlı bir obje çizerek 25 sene sonra kendimi yeniden keşfetmiştim. Böylece resim hayatım yeniden başlamış oldu.
3229,"İlk sene karakalem ve yağlıboya gördük. Genel olarak hızlı ilerliyordum. Kurstaki çevremin muhafazakar kesim hakkında pek bir fikri yoktu. Benim hızlı ilerlemem ve tesettürlü olmam kursta fazla sivrilmeme sebep oldu. İlk sene biraz beni içlerine almasalar da ikinci sene duvarları kırmaya başlamıştık. Ama bu sefer de resimden çok tesettür ve siyasi partilerle alakalı muhabbetler açıyorlardı. Dinle ilgili sordukları sorulara başlarda cevap veriyordum öğrenmek istediklerini düşündüğümden dolayı. Sonradan onları da yargılamak için sorduklarını anladım ve bu konulara girmeme kararı aldım. Benim kursa geliş amacım sadece sanattı. Bazı arkadaşlarımla sadece sanat konuşarak dersleri ve arkadaşlığımı devam ettirebildim tabii -hâlâ devam ettiriyorum-. Hicran hocamızdan da ben çok şey öğrendim, resim ve teknik adına. Psikolojik anlamda da iyi geldi bu yeniden başlayış. İlk portremi, doğa resmimi ve kalyonumu burada bitirdim. Hoca da çok şaşırmıştı nasıl bu kadar çabuk yapabildiğime ve hızla ilerlediğime. O beni önyargısız hep teşvik etti. Resim adına bir çok ilki onla yaşadım."
3230,
3231,Kalyon- Yağlı Boya Çalışması
3232,"Akabinde sanat tarihi kursuna başladım. Entelektüel, sözde modern insanlarla tanışma, onlarla bir süre vakit geçirme imkânı buldum. Bu yeni kurs da benim için çok heyecanlıydı. Ayrıntılı olarak sanat tarihi öğrenip, üzerinde yoğunlaşmak çok zevkliydi. Soyut resmi burada öğrendim. Bir gün soyut resim  için en değerli objenizi getirin dendi. Herkes bir obje getirmişti ama ben getiremedim. Çünkü benim değer verdiğim manevi duygulardı. Bu durum kurs içinde tepki almama sebep oldu. Onları gözlemledim ve o eşyalara değer vermekten öte onları putlaştırdıklarını hissettim. Bu durum beni çok şaşırtmıştı. Sınıfın geneli üniversite mevzunuydu ama yine de önyargılılardı. Gereksiz bir önyargıydı bu. Tesettürlü olmam onlara her zaman siyaseti hatırlatıyordu ki başta da belirtmiştim sınıfa her girdiğimde zaten siyasetten mevzu dönüyordu. Hocamızsa gerçekten entelektüel bir kişiydi. Önyargısızdı ve her şeyi konuşabiliyorduk onunla. Benim yeteneğimin farkındaydı. Daha doğrusu tesettürlü olmamla değil de yetenekli olmamla ilgilendi. Kurs bitimine yakın benim tablomun üzerinden bütün sınıfa ders vermişti.  Bu durum çok onore ediciydi. Yine bitmesine iki gün kala bir resim yarışması olduğunu öğrenmiştik. Hocam “Sadece oto portre ile alınıyor yarışmaya” dedi. Ben de iki güne kendi portremi yaptım. Tabii ailemden biraz tepki gördüm. 17 yaşımda başım açık şekilde portremi yaptığım için. O zamanlar örtülü olmadığım için ben bir mahsurunu görmemiştim. Ama işte önyargılar… Önyargıların bir tarafı yok. Yarışmayı kazanamadım bu arada ama hocam çok takdir etmişti. Bu yeterliydi benim için."
3233,
3234,Çilli Kız- Yağlı Boya Portre Çalışması
3235,"Resmin benim için anlamı, hem yetenek hem de baktığını görebilmek, analiz yapma yeteneği, ruhun dillenmesi, kendini, duygularını ve düşünceleri yansıtan bir köprü misali… İnsan yaşadıkça insanlara karıştıkça çok şey öğreniyor. Değişik dinler, inançlar, fikirler… Elli iki yaşındayım ve hayatımdaki bu son dört sene bana çok şey kattı. Hem sanat adına, içsel dönüş ve düşünceler hem de kendimi analiz etmemde bu dört sene yardımcı oldu. Şimdi diyorum ki iyi ki kimseyi dinlemeden sadece resim yapıyorum."
3236, 
3237,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3238,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3239,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3240,Konuk Yazar: Tuğba Ece Eralp
3241,"
"
3242,
3243,"“Adlarınızı bilmiyorum ama dostumsunuz, en güzel şarkılar"
3244,                                                           nasıl sözsüz olanlarsa en iyi dostlar da adsız olanlardır”
3245,Bir haber sitesinde “Başörtüsü Mücadelesinin Değişen Yolculuğu” hakkında bir yazı dizisinin Ayşe Çavdar’la mülakatını okuma şansı buldum. Başörtüsü problemini Geç Osmanlı’dan günümüze kadar olan bölümünü söylemsel olarak tarihsel bağlama oturtmaya çalışan ve kendini feminist olarak tanımlayan biri olarak gözüme çarpan bazı söylemler oldu.
3246,"Ayşe Çavdar başörtüsü mücadelesi hakkında şunları söylüyor: “Başörtüsü şu anda biz istesek de istemesek de bir sembol. Toplumda belli bir grup insanın yaşadığını gösteriyor. Bir grup insan yalnızca Müslüman olmakla kalmıyorlar aynı zamanda İslam’ın sembollerini üzerlerinde taşıyacak kadar inançlı ve politik demek bu. Çünkü başörtülü olmayan da bir sürü Müslüman kadın var, başörtüsü takmamaları onları daha az inançlı yapmıyor ama onlarla diğerleri arasında şöyle bir fark oluyor; bir kısmı bunu üzerinde taşıyacak kadar siyasallaştırmış durumda.”. Başörtüsü kullanan her kadını bir kategoriye indirmek, insan ruhunun içini boşaltıp onu sade bir politik duruşun bayraktarı hâline getirmek ne kadar doğrudur? Her insanın yaşamı, tecrübeleri, zihni ve kalbi birbirlerinden farklıdır, başörtülü ya da başörtüsüz olmasına bakılmaksızın."
3247,"Belki de kadınlar politik değildir. Belki siyasetle uğraşacak vakti yoktur, temel ihtiyaçlarını bile zor karşılıyorlardır. Siyasetin anlayabileceği bir şey olduğunu düşünmüyorlardır… Belki başörtüsünün “politik bir sembol” olduğunu düşünecek kadar kendisiyle baş başa kalamamışlardır ya da o kadar çok sorunu vardır ki öylece yaşayıp gidiyorlardır. Belki de siyasetten hoşlanmıyorlar, yaşam biçimini siyasete göre şekillendirmiyorlar, sadece kendini gerçekleştirmenin peşinde koşuyorlardır."
3248,"Belki kadınlar başörtüsünü İslami bir emir değil de bir gelenek olarak kullanıyorlardır. Bir keresinde yaşlı birine neden örtündüğünü sorduğumda “Biz böyle gördük” diye cevap vermişti. Onun için başka bir yaşam biçimi mümkün değildir, içselleştirmiştir. Vazgeçmek istemiyordur. Kendi hayatımız bize ne kadar doğru geliyorsa, ona da kendi hayatı o kadar doğru geliyordur. Biz nasıl kendi yaşam biçimlerimizden vazgeçmek istemiyorsak onlar da vazgeçmek istemiyorlardır."
3249,"Bazıları da başörtüsünün Allah’ın emri olduğuna iman ediyor ve nefsini alt edip başörtüsünü kullanmaya başlıyordur. İnsanlar ne demiş diye düşünmeden, tam bir teslimiyetle, sadece kendisinden sorumlu olduğunu idrak ederek başörtüsünü takmaya karar vermiştir."
3250,"Başörtüsü hâlâ 28 Şubat zihniyetlerince –ya da hangi ideolojiye mensupsa- politik bir imge olarak zihinlerde işâretlenmeye devam ediyor, ancak bu başörtüsünün bireysel işlevini değiştirmiyor. Başörtülü birçok kadının zihniyeti bugünkü iktidarla aynı şekilde olmayabilir, sadece başörtüsü kullanmak bir kadını iktidara yakın yapmaz. Politik tartışmalardan öte herkes kendi içsel savaşını verir, iktidar insanın kendisiyle arasına giremez."
3251,"Başı açık olup kendilerini Müslüman olarak tanımlayan kadınlar bir gün başörtüsünü kullanacak içsel bir olgunluğa eriştiklerini görürlerse, başlarını da örtebilirler. Başörtülü kadın sayısının artmasının sebebi siyasallaşması değil, aksine temel bir insan hakkı olan ve ifade özgürlüğü kapsamına giren bu hakkın Türkiye’de uygulanmaya başlanmasıdır -politik olarak toplumsal değil-."
3252,"28 Şubat sürecinde örtülü olup başlarını açan kadınların büyük çoğunluğunun sebebi politik ve toplumsal baskı yüzünden kendilerini başörtüsü kullanımı konusunda tutarlı bir tavır gösterememiş hissetmeleridir. – Utanarak hatırlatmak zorunda kalıyorum ki bu süreç yüzünden hayatları sonsuza kadar değişen sayısız kadın var-. Öyle ya da böyle bu süreçte kadın başını açsın ya da açmasın insan hakları ihlâline uğradı, her iki kadın da yaşamak istedikleri hayatı eksik olarak yaşamak zorunda kaldı."
3253,"Önceden başörtüsü kullanan birinin kendisini başlangıç noktası alarak tümevarım yapması ne kadar etiktir? Birinin ruhsal muhasebesi koskocaman bir grubu anlamlandırmak için yeterli midir? İnsanı bağlamından kopartıp, veriye dayanmadan, delilleri karartarak kendi zihinsel bağlamına oturtmaya çalışmak etik bir tavır mıdır?"
3254,"Türkiye’de başörtüsü yasağı 1 Ekim 2013 tarihinde kaldırılmış görünüyor. Yasal olarak başörtülülerin hakları korunsa da kendilerini Kemalist elitlerin varisleri sananların -ya da hangi ideolojiye mensuplarsa- gönüllerinde ve zihinlerinde başörtülü kadınlar mahkum edilmeye devam ediliyor. Daha acısı yine kadınlar tarafından mahkum ediliyorlar. Bizleri rabt eden şeyin yalnızca kadınlık mefhumu olması gerekirken, kadınlar birbirlerini kıyafetlerine göre, inanışlarına göre, politik duruşlarına göre sınıflandırıyor, ne yapması gerektiğini salık veriyor ve mesafe alıyor."
3255,"Başörtüsü konusunda en çok erkeklerin –bu mülâkat özelinde İslamcı erkeklerin- konuştuğu söyleniyor. Peki İslamcı erkeklerden önce başka hiçbir erkek başörtüsü meselesi hakkında konuşmamış mıdır? Kadınları uzun süre başörtüsü yüzünden sistematik bir nihilizasyona mahkum eden zihniyet ben her şeyin en iyisini bilirimci erkek zihniyet değil midir? Eğer derdimiz zamanında başörtülü kadınların hayatlarını istedikleri gibi yaşamasını sağlamak olduysa, şimdi neden bu özgürleşmeden rahatsızlık duyuluyor?"
3256,"İkinci olarak Ayşe Çavdar başörtülü kadınların kamusal alana çıkışı hakkında şunları söylüyor: Başörtüsünün işaretlediği sorunlardan yalnızca biri bence geçici olarak çözülmüş durumda. O da başörtülü kadının kamuda var olabilmesi, kamusal alana çıkabilmesi. Ama dediğim gibi bu mücadelenin iki ayağı vardı, biri kamusal alana çıkabilmek biri de evden çıkabilmek. Bu çözüm başörtülü kadının görüntü olarak o kamusal alanda olabilmesi manasını taşıyor ama özgür bir birey olarak evden çıkılabildiğine emin değilim. Kadının kamusal alana çıkması problemini sadece başörtüsü kullanan kadınlara indirgemek ne kadar doğru? Başörtüsü kullanan kadınlara göre “görece” özgür olan kadınlar hakkında ne söylemeliyiz? Bu kadınlar kurtulmuşlar mıdır? Özgürleşmişler midir? Onlar da özgür olarak evden çıkabiliyorlar mıdır acaba? Kılık kıyafeti yüzünden erkeklerden kamusal alanda şiddet gören Ayşe Gül Terzi ve Asena Melisa Sağlam hakkında ne diyebiliriz? Ya da başörtüsü kullandığı için başka bir kadın tarafından darp edilen ve ismi açıklanmayan lise öğrencisi için ne diyebiliriz? Bu ülkede kadınlar, başörtülü olup olmamasına bakılmaksızın sistematik bir şiddete ve ayrımcılığa maruz kalıyorlar ve erkeklik başının açık ya da kapalı olmasına bakmıyor,erkekler, erkekliğini ve iktidarını ayakta tutmaya çalışıyor ve bazılarımız ne yazık ki patriyarkayla aynı sesmişçesine konuşuyorlar."
3257,
3258,"Kendimizi öteki hayat tarzından bir kadının yanında hayal etme konusundaki gönülsüzlüğümüz ataerkiyi daha da güçlendiriyor, onlar saflarını sıklaştırırken biz birbirimizden daha da uzaklaşıyoruz. Seküler kadınlar ne zaman ülkedeki bir cinsiyet ya da laiklik için İslâm’ı veya iktidarı suçlasalar yalnızca başörtüsü kullanan Müslüman kadınların hikâyesine kulak tıkamakla kalmıyor, senelerce devlet eliyle gerçekleşmiş kadınlar için neyin doğru neyin yanlış olduğunu söyleyen Kemalist modernleşmenin kadın idealini gerçekleştirmek için ortaya koyduğu normalizasyon söylemleri ve pratikleri için sorumluluk almayı reddetmiş oluyor. Bu kadınlar da bilerek ya da bilmeyerek erkeklerle saf tutmaya devam ediyor. Bizler kadınlar olarak Kemalist modernleşmenin kadın idealini sorgulamalı bunu da İslamafobiden ve kendine yönelik oryantalizmden zihinlerimizi özgürleştirerek yapmalıyız. Bunu başaramazsak biliyoruz ki hayatımız daha iyi bir yere evrilmeyecek, makro iktidarlar ve mikro iktidarlar seslerini daha çok yükseltecek, bizlere üstelik kadınların yardımıyla ne yapıp ne yapmayacağımızı söylemeye devam edecek."
3259,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3260,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3261,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3262,Konuk Yazar: kestane
3263,
3264," –  Annen gibi duramadın yerinde, değil mi?"
3265,"–  Gerçekten canımı böyle mi acıtmaya çalışıyorsun baba? Mükemmel bir çaba, tebrikler. Sırf anneme  "
3266,"    benzemeyeyim diye hemen kocamın yanına dönüyorum şimdi, iyi oldu böyle söylediğin."
3267, 
3268,Tabii ki böyle diyemedim.
3269,"              Kızlar babalarına benzeyen erkekleri seçerlermiş, senin de aile kurma ve devam ettirme "
3270,               konusundaki başarıların ortada.
3271, 
3272,Böyle de diyemedim tabii ki. Kahrolsun alt-orta sınıf muhafazakâr ailenin tembihlenmiş kızı olmak.
3273, 
3274,"Maalesef seni anlıyorum baba. Sevdiğin kızı istemeyen ailen, seni zorla başka biriyle evlendirmiş. Zorla evlendiğin kadından boşandıktan sonra yine sevdiğin kızla evlenmeye çalışmışsın. Bu sefer de sevdiğim kız anneni sebep göstererek seninle evlenmek istememiş. Sonra saçma sapan bir insanla, bir yanlış evlilik daha yapmışsın. Kardeşin evin küçük erkek çocuğu olduğu için her hareketi tolere edilmiş, senin her yanlışın büyük olay olmuş. Keşke yanlışlarını başka yanlışlarla çözmeye çalışmasaydın ama ülkemizin ücra bir köyünde sana yol gösterecek imkânları ve kişileri bulamamış olman normal. Peki bütün bunların acısını benden çıkarman normal mi?"
3275, 
3276,                            Gerçekleştireceğim robot devriminde babalık ehliyeti almak zorunlu olacak.                  
3277, 
3278,"Anneciğim, hayatının en doğru kararı babamdan ayrılmak olmuş. Bedeli çok ağır olsa da senden nefret eden bir adama, senden nefret eden kontrol manyağı annesi ve babasına yıllarca hizmet etmek de en az bu bedel kadar ağır olurdu eminim. Umarım bunları yüzüne söyleyecek cesaretim olur bir gün. "
3279,"Maalesef seni de anlıyorum babaanne. Anneni babanı görmemişsin, abinin ve karısının sorumluluğunda on tane çocukla birlikte büyümüşsün. 14 yaşındayken, bilmediğin bir adamın öküz arabasının arkasına koyup bilmediğin bir eve yollamışlar seni. Hasta kaynana, manyak kayınpeder, hayvanlar, tarlalar, çocuklar… Ustaya verecek para olmadığından evini kendin yapmışsın. O da depremde yıkılmış, yeniden bir ev daha yapmışsın. Her tuğlasını tek tek koyduğun ev için kontrol manyağı olman normal. Bence sen balık burcusun. Ölmüş ablanın nüfus kağıdını sana vermemiş olsalardı doğum haritana bakardım. "
3280, 
3281,                            Gerçekleştireceğim robot devriminde empati kurmak yasaklanacak.
3282,"
Ve maalesef seni de anlıyorum sevgili ex-kocam. Bu hale nasıl geldiğimizi de anlıyorum. Bazı şeyler için anlamak ve iyi olmak yetmiyormuş (Bu cümleden sonra yaşım ortaya çıkmıştır, kesin). Umarım birgün sorunlarını, etrafındakileri parçalayarak çözemeyeceğini fark edersin. Gerçekleştireceğim robot devriminde babama benzeyen erkeklerle karşılaşma ihtimalim ortadan kaldırılacak.
"
3283,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3284,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3285,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3286,                                                                                                                                   Konuk yazar : Yasemin S.
3287,
3288,"Bugün biraz ailenizden çevrenizden bahsedelim mi? Annenizden başlayalım mesela bahseder misiniz kendisinden? Kimdir, sizinle iletişimi nasıldır?"
3289,"Ben de öyle tahmin etmiştim. Annelerimiz, onların tutumları hakikaten karakterimize, düşüncelerimize ciddi tesir ediyor."
3290,"Ooo, ne güzel değil mi işte?Kendini iyi işlere adamış bir anne?"
3291,"İlginç bir düşünce,açar mısınız?"
3292,"-Annem kendimi bildim bileli bu işlerin içinde. Biz çok küçükken de öyleydi. Hatta yetişkin biri olup “güvenli bağlanma” terimini öğrendiğimde bunu yapamadığımı, bunu yapabilecek kadar annemle vakit geçirmediğimi farkedip üzülmüştüm. İşte o kadar fazla dışarda ve bu işlerin içinde. Bir yandan da katıldığı bu gönüllü faaliyetler kendisini tanımlarken ve tanıtırken kullandığı en önemli özelliği desek yanlış olmaz. Anlayamayacağınız kadar dindar biri, birazdan vereceğim örneklerle beni daha iyi anlayacaksınız. Annem her daim ne kadar dinine bağlı biri olduğunun altını çizer, bu hoşuna gidiyor. Katolikleri andıran bir yanı vardır din anlayışının, ki bunu akademik eğitim ve entelektüellik ile birleştirdiğinizde eziyete dönebiliyor. İnsan anlamlandıramıyor zira olaylar karşısında tepkilerini. ’80’lerde heyecanlı Müslüman gençlerdenmiş babamla, sakallı çarşaflı filan. Eylemler, toplantılar, tutuklanmamalar vs. Şimdi pardösü kullanıyor tabi ama bunları bütüncül bakabilesiniz diye anlatıyorum. Ben ilk çocuğum, o heyecanla beni idealize edilmiş bir mücahide olarak yetiştirmek istemişler. İstemişler demeyelim, annem istemiş. Babamı tam anlamıyla sadece sloganik Müslüman olarak tanımlayabiliriz. Sadece slogan atar eylemelere gidemiş o zaman da, bugün de çok değişen bir şey yok. Etliye sütlüye karışmayan ebeveyn, aile reisliği, baba gibi kavramlar  konusunda herhangi bir fikri de bulunmayan çok düz çok da bencil bir adamdır zaten. Neyse bu başka bir seansın konusu, ne diyorduk?"
3293, 
3294,İdealize edilmiş mücahide diyordunuz?
3295,"-Evet annem de tıpkı Hz.Meryem’in annesi gibi karnındaki çocuğu adamış ben doğmadan. Büyütürken de hep en mükemmelini yapacağımın despotluğu baya bir canımı yaktı benim tabi… Sadece 5 yaşındaydım başım örtüldüğünde. Bir kez sıcaklayıp açtığımda, beni terketmekle tehdit etmişti mesela… Düşününce tabiri caizse bana neden bu denli “sardığını”, bu kelimeyi bilerek kullandım, bulabiliyorum az da olsa. Kendisi hem mükemmeliyetçi, hem kendini ciddi anlamda beğenmiş biri. Bir de duygusal yanı var, bu anlamda hep babamdan  beklenti içinde evlendiğinden bu yana ama hiç görmüyor, sürekli kavga ve tartışma… 23 senenin son 13 senesi aynı odada dahi uyumuyorlardı… Boşanmıyorlar da, dulluğun getirdiği  zor statüyü öne sürerken bir yandan da onun bunca kavga huzursuzluk ve gerilime rağmen boşanmayışından kendine bir kahramanlık devşirdiğini de görüyorum. Ha boşansa daha mı iyiydi, bilemiyorum. Ama birlikte olmaları, ben ve kardeşlerimin 23 sene olanlara sürekli maruz kalışımızın bize pek iyi gelmediğine eminim… O da  birçok kadın gibi evliliğimden aradığımı bulamıyorum bari “iyi” çocuk yetiştireyim diye düşündü ki, bana yaptıklarını yaptı. Bense “iyi” yerine idealize kavramını daha uygun buluyorum."
3296, 
3297,"Neden böyle düşündünüz, her görüşten ebeveynin ortak amacı değil midir iyi çocuk yetiştirmek?"
3298,"-Sanırım, belki de bilemiyorum fikri boyutunda sıkıntı yoktur, pratikleri yanlıştır. Ben ergenliğe lisede gireyim diye dua ediyormuş, ortaokuldan imamhatipe geçer, böylece başı açık okula gitmemle ilgili günaha girmezmişim. İlk kez karşı cinsten birinin konusu geçtiğinde bana aynen şöyle demişti; “ bir Müslüman nikahsız bir erkeği kalbine alırsa yatağına almış gibi zina yapmış olur, kalbine alan yatağına da alır…”"
3299, 
3300,Sahiden bu cümleyi kurdu mu?
3301,"-Elbette kurdu yahu, inanması güç ama böyle söyledi. Hem mesela bir düşük yapmış, kürtajı yapacak kadın doktor bulamadığı için zehirlenmek pahasına kocakarı yöntemiyle evde çocuğu kendisi düşürmüş. Bunlar mesela hep övündüğü şeylerdir."
3302, 
3303,Hakikaten ilginç..
3304,"-İşte böyle liseye başladığımda  bir erkek arkadaş mevzum olmuştu. Mevzu dediysek birkaç çay, bir iki mesajlaşma, belki bir mektup. Ellerimi bile tutturmamışım, öyle temizim… Çocukluk işte… Tabi annem bunu katıldığı o dernek cemaat çevresinden duyuyor. Büyük bir ego yaralanması yaşamıştı annem. Defalarca sakatlanacak kadar dayak yediğimi hala dün gibi hatırlarım. Döverken “hep benim yetiştirdiğim falanca kitap okuma kamplarına gönderdiğim, şöyle çevreden gelen birisin sen. Nasıl böyle bir şey olur?” diye döverdi. Dayak yedikçe herkesten uzaklaşıp yaptıklarıma devam etmiştim, yakalandıkça da sırtımda sopalar kırılmıştı. Bir defasında gece 3’te uyanmış, yaptığım hataları düşündüğü için uykuya dalamadığını söyleyip beni uyandırıp dövmüştü. Ayaklarımın altına dahi vurduğu için basamıyordum yere. Acıdan ve kulağıma aldığım darbelerden söylediği şeylerin hepsini duyamadım, ama bir şey var ki unutamadım; “sen zina işliyorsun, benim sana burda attığım dayaklar öbür taraftaki günahlarını eksiltiyor, orda yanmandan daha iyi böylesi!”"
3305,Anne sahiden sen Allah’ın yeryüzündeki  cezalarını veren biricik halifesi miydin?
3306,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3307,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3308,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3309,Konuk Yazar: HKŞ
3310,
3311,"Yıl 2013. Eski Milli Görüşçü, yeni muhafazakar, emekli siyasilerin bir araya geldiği bir dernekte gayri resmi sekreter olarak çalışıyorum. Dernek başkanının konuşma metinlerini yazıyor ya da düzeltiyorum. Davetler için davetli listelerini çıkarıyorum, mekanı organize ediyorum, yeni üye çalışması yapıyorum. Yani aslında nerede eksik kalan bir şey varsa ben tamamlıyorum. Günümün önemli bir kısmı dernekte geçiyor. Bazen işler öyle yetişmiyor ki herkes çıkıp gidiyor bir ben kalıyorum bir de dernek başkanı. Dernek başkanı babamın abi dediği, dava arkadaşım dediği birisi, altmışlı yaşlarında, torunları var ara sıra derneğe gidip gelen. Öyle sağlam temeller ve değerler üzerine kurulmuş bir ortam var ki, dernekte hep çok rahatım. Saat 9-10’a kadar kalıyorum bazen. Aslında bu ne üyelerin ne başkanın normlarına uyan bir şey değil. 24 yaşında bekar bir kadının o saatte evinde olması gerekir. Hele hele mahremi olmayan bir erkekle dört duvar arasında yalnız asla ve kat’a kalmaması gerekir. Ama ben üniversiteden hem geç saatlerde dışarıda olmaya alışığım hem de erkeklerle normal insan ilişkisi kurabilmeye."
3312,"Peki ya başkanın bu rahatlığı ne? Bana niye “kızım saat geç oldu sen evine git” demiyor, neden benimle yalnız kalmaktan rahatsız olmuyor, neden asansörde burnumu sıkıp “sen yok musun seeeen” deyip gülüyor. Hayır, hayır! Kızı olarak görüyor, ondan böyle. Babamın arkadaşı yahu, tabi ki kızı olarak görecek! Ama ben onun kızı değilim… Neden yanağımı sıktı. Yok, hayır, olamaz! Neden geç saatte çıktığımızda beni direk evime bırakmıyor da arabayla sahil turu atıyoruz. Ben bunu istemiyorum. Evime gitmek istiyorum! Hayır, hayır, tacize uğramıyorum, beni çocuğu gibi görüyor. Ama ben 24 yaşında bekar bir kadınım ve işim bitti, saat 10 oldu ve artık eve gitmeliyim. Neden kendim gitmeme izin vermiyor da her seferinde eve bırakmak için ısrar ediyor ve her seferinde hiç de küçük olmayan bir İstanbul turu yapıyoruz. Neden ben arka koltuğa yönelmişken öne gel diyor. Yok, hayır, tacize uğruyor olamam! Bu adamın torunları var ve o babamın arkadaşı, beni kızı olarak görüyor ve en önemlisi bu adam Müslüman! Peki neden ama neden beni odasına çağırıp aile dostları olan, karısını da tanıyan dul bir kadının onunla ilişki yaşamak istediğini ve bunun da kafasını karıştırdığını bana anlatıyor! Midem bulanıyor. Hayır artık görmezden gelemem. Öyle detaylar var ki, sence ne yapmalıyım diye sorduğu, tüylerim diken diken “bence bunları bana değil eşinize anlatmalısınız” diyorum fakat duymuyor bile. Bu odadan nasıl çıkarım? Bu işten nasıl sıyrılırım? Arkadaşım aramış olsun beni, böyle bir mizansen işe yarar dimi? Bu seferlik kurtuldum. Peki ben burada çalışmaya nasıl devam ederim, bir anda bıraksam kime sebebini nasıl anlatırım? Ortaya çıksa öyle eminim ki “rahat” damgası yiyeceğimden. Babam çok gurur duyuyor yaptığım işten… İlk defa onaylanıyorum bulunduğum bir yerden dolayı. Başörtümü çıkartıp lise ve üniversite okuduğum süreçte hiç onanmadım. İlk defa beğeniliyorum ailem tarafından. Çünkü davaya hizmet ediyorum! Çünkü camiadan kopmadım! Çünkü başımı açarak okudum ama kaybolmadığımın kanıtı bu derneğe verdiğim emek! Nasıl da mutlular! Ben tacize uğradığımı bile aylarca kabullenemiyorum çünkü burası öyle bir yer değil! Olmamalı! İçimden çığlıklar geçiyor. Sonunda anneme anlatıyorum olanları. Eklemeden, çıkarmadan. Gözlerindeki dehşet ifadesi şükürler olsun ki benim düşündüklerimi onaylıyor. “A…. A… senin yanağını mı sıktı!!!” Çok komik duruyor değil mi? Altı üstü yanağımı sıkmış işte, otobüste minibüste daha fenasını her gün yaşamıyor muyuz sanki? Hayır işte, öyle değil.  Burada bir inanç sistemi ve kurallar var ve ben bu insandan yanağımı sıkmasını değil bana saygıyla muamele etmesini bekliyorum. Ne saflık! Çünkü hem inancımız, hem babamın arkadaşı olması, hem yaşının benimkinin üç katı olması bunu gerektiriyor. Biz bu camiada tokalaşmıyoruz bile, yanaktan makas ne demek! Ne naiflik ama! Bir daha dönmüyorum o derneğe, aylarca başka kişilere aratıyor beni, etkinliklere getirtmeye çalışıyor. Rezalet çıkmadan(!) ortalıktan kaybolmayı başarıyorum. Ne annemle ne babamla asla konuşmuyoruz konuyu. Babam derneğe gitmeye devam ediyor. Böyle yok sayıyoruz tacizi. Böyle böyle taviz veriyoruz ruhumuzdan, bedenimizden. Ancak sadece o kişiye olan güvenimizi zedelemiyor böyle şeyler. Bir dünyayı, bir inanç sistemini, bir toplumsal dokuyu yıkıyor başımıza. Bu belki yaşadığım ilk şok ama maalesef son değil. Müslüman erkekleri tanıdıkça acaba İslam sadece Kadınlar için mi inmişti diye çokça düşündüğüm oldu, artık gerçekten onları hiç umursamıyorum. Tesettürüme küfreden Müslüman bari tacizci olmasa… Bu kadar…"
3313,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3314,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3315,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3316,Konuk Yazar: Çullu Börek
3317,
3318,"Öncelikle belirtmem gerekir ki bu blogda okuduğum yazıların pek çoğu bana tanıdık geliyor; sanki aynısını yaşamışım dediklerim de oluyor, yaşama ihtimalimi düşündüğüm yazılar da ama neredeyse hiç yabancı hissetmedim yazılanları. Benim bahsetmek istediğim husus da belki önceden bahsedilmiştir bilemiyorum -ama yine tanıdık bir mesele- öyleyse başlayalım."
3319,"Hikâyemiz genelde üniversitenin ilk yıllarında başlar (hazırlık, bir, en geç iki). İkinci sınıftan sonra, tabiri caizse maymun gözünü açtığından, ihtimaller olsa dahi dikkate alınmaz. Okula yeni başlayan okumuş, güzel, hanım hanımcık Müslüman cici kızlarımız erkeklere dair kafalarında bin türlü soruyla dolaşırken, aradan biri çıkıverir. O da sizin gibi okumuştur, kibardır, tipi fena değildir, sanat sepet işlerinden de anlıyorsa ne âlâ. Çünkü benim de yaşadığım ve duyup, anladığım kadarıyla ‘okumuş’ kadınların Müslüman ya da değil çok temel bir korkusu var: ‘öküz adam’ korkusu. Kötü muamele daha akademik bir terim fakat tam karşılamıyor sanırım. Öküz adam olma meselesi temelde ruhsuz ve umursamazlığı barındıran ve değersiz hissettiren bir durum. İşte tam da bu noktada ıssız Müslüman beyler ortaya çıkar ve yukarıda sayılan özellikleri ve daha niceleriyle sizi etkilerler. Kulağınıza eğilip şiirler okurlar, şarkılar yollarsınız birbirinize sonuç olarak; güzel zaman geçirirsiniz, belki âşık olursunuz ancak bu işlerin ne yazık ki benzer bir sonu var: Koca bir hüsran. Neden ıssız Müslüman diyoruz biz bu beylere çünkü korkaklar ya da sahtekâr. Mesela siz bir kadının kulağına eğilip İsmet Özel’in “Münacat” şiirinden olmayacak diziler fısıldayıp, sonra “Biz arkadaşız.” derseniz burada bir sıkıntı var demektir. Hepinizin bildiği, duyduğu daha nice hikâyeler vardır. Herkes zihninde örnekleri çoğaltsın."
3320,"Sözü fazlaca uzattım ama bu yazıyı yazma ihtiyacı hissetmemin bir sebebi var; bu tarz olaylar bizim mahallede hem daha fazla hem de çok saklı oluyor sanki. Bu durumu nasıl engelleriz inanın bilmiyorum. Yaşadığımız bir sürü problem var, belki bu çok basit ve önemsiz geliyordur bazılarınıza, ama kalp kırıklığı yoruyor, kırıyor ve bu kırgınlık bazı kadınların gözlerinin taa arkasına düşüyor. O kadınları öküz adamlara mecbur ediyorlar. Ben bunun bir sorun olduğundan eminim, fakat çözüm önerim yok. Belki başka bir Reçel kadını çözüm önerisi sunar. Bu yazıyı yazma amacım; ben artık üniversitenin ilk yıllarını da üniversiteyi de geride bıraktım, ancak bu mesele sevgili kız kardeşlerimin yakasını bırakmıyor ve bir sürü kadının gözünün arkası doluyor. Bu yazıyı yazdım çünkü benzer durumda olan birileri varsa kendini korusun ama yalnız hissetmesin. Biz buradayız, tanıdığız, belki hatırlayamayacak kadar eskiden ama tanıdığız."
3321,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3322,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3323,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3324,Konuk Yazar: Ayşe
3325,
3326,"20-25 yaşlarında bazı gençlerle karşılaşıyorum; yeni Türkiye’nin muhafazakâr elit ailelerinin çocukları. Daha yeni yeni hayatı tanımaları, hayalleri, hevesleri, heyecanları, merakları olması gereken yaşlarda hayatın kurdu olmuşlar. Heyecan ve merak duyamayacak, yaş tahtaya basmayacak, kanmayacak/kandırılamayacak kadar kötülüğü görmüş, tanımış ve benimsemiş; hayatın kötü olduğuna inanmışlar. Kötülüğe tevessül etmeden bir yol tutturulabileceğine bütün inançlarını belki de daha çocukken yitirmişler. Başka bir yolun mümkün olduğunu anlatanlardan ya da yaşamları ile gösterenlerden bahsedince yüzlerinde küçümseme ile karışık acı bir ifade beliriyor, “geç bunları” der gibi. Güce inanıyorlar; ‘düşmek’ en büyük korkuları, öyle diyorlar: “Düşmeyeceksin; bir kere düşersen acımazlar”. İktidar halleri ve dindar kimlik çelişkisinin bin türlüsünü önünüze seriyorlar, islamî jargonu kullanarak anlattıkları esprili anekdotlar eşliğinde …"
3327,"Onlar bu ‘hayatın kurdu’ halleriyle gurur duyuyorlar. Oysa henüz bir tek kırışık oluşmamış, pırıl pırıl o yüzlerde her an tetikte, tedirgin, feri kaçmış bir çift gözle o halleri o kadar hüzün verici ki…"
3328,"Sınıf atlamış muhafazakâr ailelerin çocukları, gücün yozlaştırıcı etkisini ‘kültürel iktidar’ ve yılların oturmuşluğu ile örtmekte ustalaşmış Beyaz Türklerin büyüme ihtiyacı hissetmeyen çocuklarından farklılar. Erkenden büyüyorlar ve örtemiyorlar; gözlerindeki acıyı gizleyemiyorlar, bu güçle nasıl baş edeceklerini bilemiyorlar. Onlar artık ‘bu ülke’nin seçkinleri, ama işte o kadar…"
3329,"Yenisiyle eskisiyle ‘güç kompleksi’ni aşamamış, çocuklarını bu uğurda harcamaktan çekinmeyenlerin ülkesi bu ülke: "
3330,"Yetmiş yılda hiç büyüyemeyen, yirmi yılda ‘yolun yarısı’nı çoktan geçen, yirminci yılını görmesine izin verilmeyen ve bir gecede büyüyen çocukların ülkesi.Kendisini, hayatı, insanı sevmeyenlerin, çocukların gözünün ferini kaçıranların ülkesi…"
3331,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3332,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3333,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3334,Konuk Yazar: İsimsiz
3335,
3336,"Nasıl bir yazı olacak hiçbir fikrim yok, başlıkta da söylediğim gibi sadece anlatacağım. Anlatma nedenim var tabii ki, ergenlerin psikolojileri, yaptıkları hatalar (belki de hata değil de toplumun gereksiz dayatmaları) ve sonuçlarının onların hayatlarına etkileri üzerine bir şeyler düşündürmek. En azından aileler için bir yol göstermek. Ya da hiç değilse benim gibi davranan insanların nasıl bir sarsıntı yaşadıklarını bir nebze olsun gösterebilmek. Yine de bir şeylerin değişeceğine dair umutlu olduğum söylenemez."
3337,"Benim hikâyem 13-14 yaşında başladı. Ergenlik yıllarıma denk gelen yaşlar, o dönemleri hepimiz biliriz, karşı cinsin etkisi üzerimizde çok fazladır. En azından benim üzerimde öyleydi ve işte tam o yaşlarda âşık oldum ya da olduğumu sandım. Yeşil gözlü, kumral, benden 4 yaş büyük biri, üstelik okuldaki tüm kızlar, mahalledeki yaşça büyük ve güzel kızlar bile ona âşık. Herkesin gözü, yeşil gözlünün üzerinde. Ama o bir gün geldi ve bütün kızlar arasında beni seçti, haliyle nasıl bir gurur, nasıl bir kendini ve güzelliğini ispatlamışlık duygusu yaşadım ve koşar adım nasıl kabul ettim anlarsınız."
3338,"İlk kaçıncı ay hatırlamıyorum, aşk sözleriyle dolu ajanda aldım, ben de birkaç şey karalayıp verdim vs. her şey güzeldi, açıkçası çok seviliyordum. Yeşil gözlü bir kez olsun elimi tutup yanağımdan bile öpmedi (bunu özellikle neden vurguluyorum, ileride anlayacaksınız). Her sabah okulumuzun bahçesinde durup benimle konuştu, dershanemin önüne geldi, çıkışlarda beni durağa kadar bıraktı. Anlayacağınız gayet seviyeliydi de. Ama birgün beni gelinlikçilerin önüne götürüp ortaokul biter bitmez evlenmek istediğini söyledi. Oysa benim çok farklı hayallerim vardı, okuyacaktım, hem de üniversite okuyacaktım. Kafamda nasıl şimşekler çaktı şimdi bile hatırlıyorum, ateş içinde kalmış, elinden her şeyi alınmış da hemen kaçmam gerekiyor gibi hissettim. Öyle de yaptım, ajandayı bana verdiği bir zaman onu yok edip bir daha görüşmek istemediğimi söyledim. İşte tam da bu noktada, o uysal insan gitti ve pislik bir düşman geldi."
3339,"İlk yaptığı evimizin telefonu susmaz oldu. Her gün her dakika biri çaldırıp kapattı, bazen sesimizi dinleyip kapattı, bazen küfür edip kapattı. Ve babam aylarca süren bu olay sonrası durumu savcılığa bildirdi. Benim liseye geçtiğim, iyi bir lisede İngilizce hazırlığı bitirmek üzere olduğum bir dönem çaldıranın kim olduğu ortaya çıktı ve yeşil gözlünün babası eve damlayıp olayları çarpıtarak (çarpıttığını ailemin tepkisinden anlayacaktım) aileme anlattı."
3340,"Adam gittiğinde annem tarafından banyoda “Hamile miyim?” diye sıkıştırıldım, inandırmak için ne yaptıysam olmadı, doktora götürülmekle tehdit edildim, sonrasında dayak yedim. Evet, tokat bile yemediğim insanlar tarafından dövüldüm. Hem de tekme tokat, yerde sürüklenerek, “Orospu, başka kiminle ne halt yedin?” diyerek bir güzel dövdüler beni. Sonra inandılar ama ertesi gün okula gidemeyecek haldeydim, kafam şif, yüzüm morluk içinde. Şimdi hatırlıyorum da elim yüzüm o haldeyken bir de giremediğim yazılalar için öğretmenlerime ne diyeceğimi düşünmüştüm."
3341,"Sonrasında işler daha da kötüleşti, orospu olmak, abin, ablan ve kardeşlerinin yanında zerre kadar değerinin olmaması, onlar oynarken ya da abur cubur yerken asla davet edilmemek gibi unutmayacağım çok şeyi yaşadım. Yalnız bırakıldım, lanetliymişim gibi ne evde ne de mahallede yanımda kimse kalmadı. Hele abime aldığım hediyelerin çöpe atılması vardı ki, hala içimdeki burukluğu hissediyorum."
3342,"Yaşım ilerledikçe, orospu olmadığımı, hatta orospuluğumun eskide kaldığını ispatlamam gerekti, gelen misafir erkeklere hoş geldin derken bile dikkatli davranmam söyleniyordu, sık sık tenkit ediliyordum. Sonrasında ise iyice emin olmak için “Hoş geldin” bile dememem gerektiğine karar verildi.  Zaten lisemden alınıp kızların ağırlı olduğu bir liseye de verilmiştim ki, artık cezalandırılmış olmanın suçlu hissetmenin yanında bir de arkadaşlarımdan ayrılıp, içime kapanmıştım."
3343,"Böyle böyle lise bitti. Üniversiteyi de kendi şehrimde okumak şartıyla bitirdim. Derken öğretmen oldum ve hâlâ öğretmen arkadaşlarımla bile konuşurken problem yaşıyorum, sıcacık bir gülüşü yanlış anlayacaklar mı korkusuyla günaydın diyemediğim, “Acaba orospu olarak algılanır mıyım?” diye arkadaşça bile sohbet edemediğim insanlar var. Deli gibi gülmek isterken hiç gevrek bir kahkaha atamadım mesela. Ve tüm bunları kasıtlı da yapmıyorum, istemsizce geri çekilmenin, kabuk gibi sert duygusuz bir yüzle gezmenin ne kadar iğrenç hissettirdiğini anlatamam."
3344,Şimdi evlilik görüşmelerinde bile iletişimi sağlayıp sağlıklı bir sohbet sürdüremiyorum. Toplumun ve ailemin gözünde orospu olmamak için kadınlığımdan vazgeçtim galiba. Üstelik geri dönüşü de bulamıyorum.
3345,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3346,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3347,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3348,
3349,Konuk Yazar: Sibel Dağ
3350,Hayatta hiç kimseyi çocuğum kadar sevmedim. Bebekken sevimli diye sanıyordum. Değilmiş. Belki de en çok kendini sevmekle ilgili? Çocuğunu hayatın tek anlamı yapanları hiç anlamadım fakat. Çocuğuyla meşgul olmak dışında hayatta başka hiçbir şeyden tat almayanları. Anlamak bana mı düşer? Hayır ama insanız yani yorum yapmadan niye duralım?
3351,Zaten kutuplaşmaya ziyadesiyle imkân veren yerlerden biri de bu annelik meselesi. Hararetli tartışmalar var epeydir (ya da algıda seçicilik):
3352,“Anne olmadan anlayamazsınız.”cılara karşı “Anne olunca anlayamazsınız.”cılar…
3353,"Şahsen ben annelik ukalalıkları yapanlardan hoşlanmıyorum ve diğer ukalalık sendromlarından pek farkını göremiyorum. Çok dahice bir tespit değil ama roller değil, onları oynayanın kim olduğu belirleyici. Diyeceğim, işin özüne inmeden hiçbir yere çıkamayız. Tüm ukalalıkların dibinde olamadığı her şeyi “orada” olmaya çalışan bir organizma göreceğiz muhtemelen, eğer kazarsak."
3354,"Kutupların çatışmasının işe yarayabileceği tek bir yer var o da çocuklara yönelik makul yaklaşımlar için zemin yaratması. Birindeki körlükle diğerindeki aşırı parlamanın bir denge yaratabileceğinden bahsediyorum. Anne mesela kendi hislerine fazla gömülerek nesnelliğini kaybedebilir, diğeri ise fazla nesnel olduğundan ıskalayabilir bazı şeyleri, olamaz mı, ikisi arasında bir denge kurulamaz mı?"
3355,Bir de insanın bir durumu ille de bizzat kendisinin tecrübe etmesinden kıymetli bir şey yok galiba. Başına geleni samimiyetle paylaşandan kimseye zarar gelmez ama deneyimlediği bir şeyi başka türlü yaşantılar yokmuşçasına hatta olamazmışçasına dayatanlara uyuz olabiliriz bence.
3356,"Gelelim bana, elbette her fani gibi az çok bir ideal vardı gönlümde, nefret ettiğim bazı şeyleri çocuğuma hiç yapmayacaktım, mesela asla zorla yediren annelerden olmayacaktım, olmadım. Ama o yine de az yiyen bir çocuk oldu. Ukalalık yapma fırsatı bulamadım. Ev yoğurdu da yapmadım hiç. Brokoliyi sevdirdim ama zeytinyağı ve bol limonla. Biraz da böyle bir beceremediğin şeye bir başka teselli bulma antrenmanı oldu bana annelik. Yoğurdunu ve daha pek çok işi babası (çok büyük zevkle) yaptı belirtmem gerekirse, neticede “Sadece benim mecburiyetim değil.” deme ayrıcalığından faydalanabilirim."
3357,Sonra mesela ödül-ceza hadisesini asla doğru bulmadım ve evimizde hiç uygulanmadı. Ama o bizimle şartlı şurtlu konuşup bol cezalar vermeye kalkıştı erken yaşlardan itibaren! Böylece çocuğu sadece ebeveynlerinin büyütmediğini anladım. İşte bu çok şaşırtıcıydı. Zaten öğrenmenin yarısını şaşırmak oluşturuyor. Panik denen şeyi o söz konusu olduğunda rafa kaldırmak mesela çok enteresan. Alnındaki derin kesiden akan kanı görünce bayılma lüksün olmayıp pamuğu bastırdığın gibi hastanenin yolunu tutmak…
3358,Sonra sanki bunca yıl benzer olaylarda telaşını bastırmaya çalışan sen olmamışsın gibi karşına geçip “Anne bak okulda bir çocuk yanlışlıkla suratıma bir şey sıktı ama korkma tamam mı?” demesi yok mu. Atlattığı tehlikelerin daha ne gibileriyle karşılaşacağını düşündürtmesi bir tür meslek hastalığı gibi. Ha bu arada bu kadar kaygı da bir yetersizlik ve onunla mücadeleyi öğrenmek de senin sorumluluğun.
3359,"Bir parantez, az ama öz yiyen, tat duyusu gelişmiş, acıya baharata meraklı, lezzet konusunda yorumları olan bir çocuk kendisi. Okuyana şaşırtıcı geldi mi bilemiyorum. Beslenme en sorunlu konusu bu işlerin. Korumak gerekliydi mesela zehirli maddelerden. Cips kola filan. Fakat korumanın da sağlığa zararlı olduğunu fark etmemle her şey b.ka sardı. Çocuğun bu koruma çabasına ne karşılık vereceğini de hesap etmek gerekliydi çünkü. Arkadaşları yerken öyle bakmasını mesela. “Mümkün oldukça” zehirlememeye döndü artık olay. Hiç de kolay değil o “eser miktarı” tutturmak. Ev içi paradigma savaşlarına yol açması da cabası."
3360,"Annelik olsa olsa yapmak istediklerinle yapman gerekenler arasında boğuşma sanatı olabilir. Hatta yapman gerektiğini zannettiklerin, yapabileceklerin, istesen de yapamayacakların gibi kategoriler de var, öyle basit değil!"
3361,"Sürekli bir kendini tartma hali, kapasite geliştirme uğraşı. Daha neler yok ki yeniden yorumlamadığım: Hava maskesini “İlk önce kendinize sonra çocuğunuza.” uyarısı mesela. Yavrun kendinden önce kurtarmak isteyeceğin tek yaratıkmış. Aksini düşünen bir ebeveyne rastlanır mı bilmem ama bir fedakârlık meselesi değil bu bana kalırsa."
3362,"Neticede yavrusuna yemek arayan sırtlan, yumurtasına el sürenin yakasını bırakmayan karga, evlatlarına yüzme öğreten ördek gibiyiz. Abartmaya lüzum yok. Ah bu bilinç denen nane olmasa. Ya da gelişme acı vermeden gerçekleşse hep.  Öfke patlamasının ardından o korkunç pişmanlık gelmese. Yorgun-bitkin olduğunda, kendi sınırların onunkiyle çarpıştığında… Güçsüzlüğün hata olarak geri dönmese."
3363,"Anne oldum olalı bazı şeyler hiç tahmin ettiğim gibi gitmedi yani, bazılarında beklenen sonucu alamasam da mutlu oldum, bazılarındaysa kendimin sandığım gibi biri olmadığımı anladım. Bu iş gerçekten zordu.  Beceremediğim şeyler için “Aman ben de böyleyim, tek bir doğru annelik mi var sanki?” demeyi çok isterdim ama “Eksik mi yaptım, fazla mı?” diye düşünmeden geçen günüm çok az. Bir arkadaşım mükemmel olma isteğini bastıramadığımızı söylemişti. Banaysa mükemmel olma arzusuyla hatalarını bağışlayamamak çok benziyor gibi geldi. Kendini bağışlamayı bilmemek daha doğrusu. Hata yapma lüksünden mahrum kalmışlık belki. Annelik bahsini aşan yerlerden biri de burası işte."
3364,"Bu arada çok iyi ama gerçekten çok iyi yaptığım tonlarca şey de var, anlatsam ders olarak okutulur o derece, kesmiyor tabii o ayrı. İçimi pır pır ettiren anlarla yetiniyorum işte, kimden kaçıyorsak artık gizli saklı cips yiyip Behzat Ç. izlemeler…"
3365,"Benim için çok sade bir şey değil kısaca annelik. Burun sürtmesi, böbürlenme bir arada hep, en büyük korkuyla en büyük mutluluk el ele dolaşıyor durmadan. Çok şey öğrendim velhasıl, çok şeyler birikti, paha biçilmez anılarımız var anlatmakla bitmez. Benim çocuğum olmasa da onu çok severdim, o kadar içten, iyi kalpli ve eğlenceli bir varlık ki annesi olduğum için çok şanslıyım. Tanıyan herkesin gönlünde yer eden bir çocuk oldu, çok yıldızı şirin. Onun için yapacağım her övgü eninde sonunda güzelleme ama buna da engel olamıyorsun ve işin kötüsü engel olmak istemiyorsun."
3366,"Son olarak iyi bir haberim var, insan kınadığını yaşamadan ölmez(miş)!"
3367,"*Bir küçük not, “oyuncağım” gibi gelse de “oğlum” yerine “çocuğum” sözcüğünü tercih ettim ama metni psikanalitik yorumlardan mahrum bırakacak değilim."
3368,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3369,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3370,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3371,Konuk Yazar: T. Cevheroğlu
3372,
3373, 
3374,"Telefonu kapatır kapatmaz aklımda binlerce soru yığını! Neden halen bir kadın ezilmekle itham ediliyor, neden bir anne evladıyla sınanıyor, neden insanlar bu kadar duyarsız, anlayamıyorum."
3375,"Eşimin çok yakın bir akrabası ile dertleşmek, daha doğrusu derdini dinlemek için onu aramıştım. Altı yıllık evli olduğu kocası, uyguladığı şiddetten ötürü alınan darp raporları ve birtakım suçları hasebiyle iki aydır cezaevindeydi. Olayları biliyordum, ama yine de onun ağzından duymak istediklerim vardı. Bunları hangi ruh haliyle anlatacağı benim için merak konusu olmuştu. Karşılıklı diyaloğumuz, onun baştaki çekingenliği ve ilerleyen dakikalarda olayın iç yüzünü anlatması beni derinden sarsmaya yetmişti. Yazımı çok uzatmadan bir kadının çaresizliğine kulak kabartmanızı istiyorum. Belki de insanlık, bir kez daha ataerkil dayatmaların sonucunda aile içinde var olan totaliter düşüncenin ‘kadın’ üzerindeki harabelik durumuna şahit olur, kim bilir."
3376,***
3377,"Selamı sabahı geçtikten sonra, başta neden işten çıkarıldığını sormak istedim. Bir gün çalıştığı yurt tarafından tatil gerekçesiyle kendisine yıllık iznini kullanması gerektiği söylenmiş. O da bu izni kullanıp tekrar işine geri döndüğünde iki aydır sigortasının iptal edildiğini öğrenmiş. Gerekli mecralara bu konudaki şikayetini bildirdikten sonra, maalesef ki hakkını ararken işinden de olmuş, sebepsizce."
3378,"Sonra yavaştan konuyu kocasına getirmeye çalıştım, o ise çekingen davranarak aslında kocasının kişilik olarak iyi olduğunu, sadece işsizlikten dolayı, sinirli olduğu zamanlar kendisine kötü davrandığını anlatmaya başladı. ”Eğer parası varsa bize çok iyi davranıyor.” (muşşş…) Herifteki konfora bak sen! Parası varsa kraldı… "
3379,"Kendince bunun iyi bir durum olduğuna, iyi olduğuna inanmak isteyen bir kadın vardı karşımda. Üstelik bunun iyi olduğuna beni inandırmaya çalışacak kadar da ruhsal çaresizliği ile cebelleşiyordu."
3380,***
3381,"Eşinin neden hapiste olduğunu sorup “Buna sen mi vesile oldun?” dediğimde mahcupluğun o kasvetli nefesini hissetmiştim. Kendisinin vesile oluşunu duyduğunda, olaylar benim tahminimin de dışında, bambaşka bir psikolojik reaksiyon göstermişti. Hoyratlığın en ağır mizacına tabii tutulan, titrekliğindeki o evhamlılığa ve içinde bulunduğu çaresizliğe sığınan kadın ile evladının baba dediği kişiye bu suçları yakıştırarak hainlik etmişçesine yersiz bir vesveseye kapılan kadın arasında çelişen iki farklı kadın görüyordum sanki… Ona kötü davransa dahi, kocasına bu kötü yakıştırma geldiğinde suçluluk duygusuna kapılıp, sonra kendi kendisine serzenişleri dillendiremediği sözcüklerden sızı veriyordu. Çünkü o bir kadındı ve hep bir umudu vardı. Her şey bir gün düzelecek…"
3382,***
3383,"Kocasının evlenmeden önce, onun işin aslını bilmediği bir suça karıştığını ve bundan dolayı 5 yıl içerisinde suç işlememesi gerektiğinden bahsetti. İşte olay bundan sonra başlıyordu. Çünkü evlendikleri yıl “kadına şiddet” başlamıştı. Artık dayanılacak gibi olmadığı anda, sadece uzaklaştırma alacağı düşüncesi ile darp raporu alıp şikâyetçi olmuştu. Ama adam 5 yıl kapsamında ceza işlediği için direk cezaevine götürülmüştü."
3384,"Kocası cezaevinde yatarken beş yaşındaki kızı ile yalnızlığın pençesinde olduğunu söylerken, yaşadığı burukluk ve çaresizlik yüreğimi parçalıyordu. Çünkü ailesinden, kocasından, kocasının ailesinden, iş yerinden en ağırı da hayattan silleyi yemişti. Ama tek başına, kimseyi tanımadığı bir şehirde kızıyla verdiği hayat mücadelesinde tüm insanlığa bir sille de o atmıştı aslında…"
3385,"Tüm bunlara rağmen onu yıldıran bir tek şey vardı, o da kızı ve kızının babasına olan düşkünlüğüydü. Kendimce, garipsenecek bir durum olarak görüyordum ama o yaştaki bir çocuğun ruhsal durumundan dolayı garipseyemiyordum da… (“Babası sonuçta…” diyorum ve parantezi kapatıyorum.)"
3386,"Kızı bir gün evde otururken birden annesine atarlanarak ”Sen mi babamı ihbar ettin? Babamdan hemen özür dileyeceksin!” gibi ithamlarda bulunmuş. Zannımca bir annenin asıl çaresizliği, babalığı sadece sembolik olarak bilen evladına bunu izah etmek olurdu. Çünkü bu hakkı maalesef ki kendinde göremezsin. Bir babanın yaptığı hataların vebalini çocuktan alamaz, evladı babasızlığıyla veya annesizliğiyle sınayamazsın. İşte o fedakar anne 6 yıldır ezilmişliğini o evladı için dillendirmiyor, susuyor…"
3387,"Susuyor, çünkü konuşursa evladından koparılacağını biliyordu. Susuyor, çünkü yaşadığı bölgenin inanç hukukunda evlat konusunda tek hak babanın. Susuyor, çünkü işsiz ve mülksüz olduğu için yaşadığı ülkenin hukukunda yine öncelikli hak babanındı."
3388,Ve susmaya devam ediyor…
3389,***
3390,"“Bir ailen, abilerin varken neden yalnızsın? Hepsinin hali vakti yerinde ve en çok da şu durumda senin yanında olmaları, sana kol kanat germeleri gerekir.” dedim ve boğazına düğümlendi sözler, dillendiremedi. Sustu, sustuk ve ağladık… Ağlıyor evet!  ”Ailem, kendi rızamla evlendiğim için olanlara katlanacaksın di…”  diyemeden o müzmin acılar yüreğini daha da kemirmeye başlamıştı."
3391,"Sanırım artık velhasıl faslını burada başlatmak gerek. Çünkü bir ailenin elzemliliğini konuşurken, kendi kaderine bırakılmış bir kadın vardı karşımda. Bundandır işte, hiçbir serzenişin ehemmiyetinin kalmamış olması. Çünkü yaşadığımız yerin örfi adetlerinde, bir kadın evlenince ailesi artık iyisiyle kötüsüyle kocasıdır. Eğer kadın isen, bu öznel platformu beğenmeme gibi bir lüksün de yok. Ama her ne olursa olsun, hayat hiçbir şekilde bu tür veballeri ödemeye değmiyor. Hiç kimse hayatımız için, yaşantımız için söz hakkına sahip değildir, olmamalıdır. Hayat her zaman “Sen, senin için öncelikli olmasın.” felsefesinden ibaret olmalıdır."
3392,"Diyaloğun sonuna doğru ”Sadece, belki de ilk defa kendin için en iyisini yap ve kızını alıp onu daha iyi yaşatabileceğin bir hayata başlayın.” dediğimde, ağzından çıkan tek bir cümle vardı, çaresizliğin isyanıydı bu: "
3393,"”Eşimin ailesi, eğer oğullarını bırakıp gidersem, kızımı benden alacaklarını söyledikleri için her şeye boyun eğiyorum..” dedi."
3394,"Ve yine sustu, sustuk…"
3395, 
3396, 
3397, 
3398, 
3399,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3400,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3401,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3402,Konuk Yazar: Derdofeminist44
3403, 
3404,
3405, 
3406,"26 yaşında bekar bir kadınsanız ve herkesin teker teker evlendiği bir muhafazakar çevredeyseniz hayat çok zordur, annecim. Aileniz, arkadaşlarınız, iş çevreniz istikrarlı bir şekilde “Hayatınızda biri var mı?”, varsa “Evlenecek misiniz?”, ki eğer hayatınızda birisi yoksa “Neden yok?” diye yoklama çekerler ve sağ olsunlar siz herhangi birisini bulamazsınız diye onlar sizin yerinize bulmaya çalışır ve önünüze çeşitli alternatiflerle gelirler ki ben bu süreçlerin hepsini yaşadım ancak eğildim ama yıkılmadım."
3407,"Son 2 yıldır birileriyle görüştürülen ya da görüşen bir kadın olarak bazı tecrübeler edindim. Bir tez çalışmasının nitel verilerini oluşturacak düzeyde yaklaşık 12-13 erkekle derinlemesine görüşmeler yaptım (!) -keşke tez çalışmamı bu konu üzerinde yapsaydım-. Kısmetimin bol olmasının sebebiyse dış görünüş olarak hanım hanımcık bir ev kızı tiplemesine uyuyor olmamdı. 26 yaşında, üniversite mezunu, başörtülü, mutaassıp bir aileye sahip olan bir kızın tabii ki de iyi bir eş ve anne olacağına dair duyulan kuşku daha azdır ve bu sayede de görüşmelerimde ya da “datelerim”de birçok erkek tiplemesiyle vakit geçirme imkânı buldum. Kariyer basamaklarını tırmananlarla mı dersiniz, sofi olan mı dersiniz, varoluşsal acılar çeken akademisyen mi dersiniz, agnostik olan savcı mı dersiniz, müzisyen olan ekonomist mi dersiniz yani skalamı da çok geniş tuttum. Bu buluşmaların sonunda kimisi beni istemedi kimisini de ben istemedim. Kimisiyle birden fazla görüştüm kimisiyle bir kere görüşmek yetti. Ancak bazı görüşmelerim ya da flörtlerim şu şekilde bitiyordu: “Çok iyisin, harikasın ama ben yönetebileceğim bir kadın istiyorum”. Tabii hepsi bu cümleyi net bir şekilde kuramadı ama üç görüşmemde direkt bu cümleyi duydum. İlk duyduğumda anlam verememiştim ve geçip gitmiştim, ikinci duyduğumda “Aayyyneennn kardeşim” demiştim ama üçüncü duyduğumda “Ya hu neler oluyor?” diye üzerinde düşündüm. İlk zamanlarda güzel vakitler geçirip, ortak paylaşımlarda bulunuluyor ki bu süreç güzel de geçiyor. Görüşmelerin ilerleyen aşamalarında erkek bireyimize herhangi bir bireyin ön planda olmaması gerektiğini, sorumlulukları ortak alabileceğimizi söylediğimde bunu ilk başta makul buluyor ancak hayata geçirme noktasında sıkıntılar başlıyor. Teoride iyi ama pratikte çöküyoruz. Hesabı ödemek istemek, pahalı bir hediye almak, daha çok ülke gezmiş olmak, yüksek bir maaş almak, istediğiniz saatte dışarıya çıkmak, hatta araç kullanıyor olmak bile erkeklik krizine neden oluyor ve yapılan her eylemi kişisel olarak algılamaya başlıyorlar. Hatta muhafazakar bir çevrede büyümüş, başörtülü, Müslüman bir genç kızın bu kadar rahat ve özgür olabileceğine şaşıyorlar çünkü her istediğinizi yapabiliyor olmak ya da bu özgürlüğe sahip olmak sizi kontrol edilemez bir hale getiriyormuş, öyle diyorlar yani. Hoş ama tehlikeli buluyorlar çünkü yaptıklarınızdan ve yapacaklarınızdan çekiniyorlar. Söz dinleyen bir ev hanımı, başarılı erkeğin arkasında durabilecek ve kendi kariyerini bir kenara bırakabilecek, hayatını eşine ve çocuklarına adayabilecek bir kadın olabilir miyim, olamaz mıyım diye düşündüler ve çoğu sonunda “İyi, ama yönetilemeyecek bir kadın” olduğuma karar verdiler. Velhasıl, 26 yaşında, ekonomik bağımsızlığını kazanmış, iki üniversite mezunu olan, master yapan, yurtdışı seyahatlerine çıkan bir kadınsanız muhafazakâr çevrede bir belasınızdır hanımlar. Üzgünüm evde kaldınız. Ayrıca, beyler sizlerle tanışacağımı bilseydim kendimi daha az geliştirirdim."
3408, 
3409,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3410,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3411,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3412,Yazar: MPG
3413,
3414,"Çok dinamik bir hayatım vardı. Şuan 8 aylık hamile olduğumdan ötürü biraz duruldum. Ama bebeğim 2-3 aylık olduğu anda eski dinamikliğime geri dönmeyi planlıyorum. Belki başka bir dinamizm olur ama olsun, yine dinamizm olur. Neyse ben en iyisi konuya geri döneyim. Çok dinamik bir hayatım vardı ve günlük hayatıma yardımcı en büyük etmenlerden birisi AVM’lerde mescit oluşuydu. Bir de Mimar Sinan Camiisi. Bunların ortak noktası nedir derseniz, temiz bir abdesthane ve daha da önemlisi otopark! Genelde AVM’ye girip namazımı kılıp iş hayatıma geri dönüyordum. Kendi işimi yapıyorum, dolayısıyla günümün nasıl organize edileceği bana aitti. AVM’lerin mescit bölümlerini bilirsiniz, bir koridor vardır genelde. O koridorun sağ tarafı mescide çıkar, sol tarafı WC’ye, ya da tam tersi işte… O koridordan her mescide dönüşümde “Abla tuvalet öbür tarafta” ikazlarına tepki olarak yazıyorum bu yazıyı. Bazen “Biliyorum ben mescide gidiyorum” şeklinde cevaplarımla, bazen de sinirden hiç cevap vermeme gibi değişiyordu tepkilerim. Bu kendini bilmez insancık bazen bir hademe olur, bazen de mescidin önünde alakasız duran, bana karışmayı kendine görev bilmiş bir adam… Bazen -Eminönü taraflarında- mescide yanlış yerden girmemi eleştiren bir camii bekçisi olur, “Ordan girmeyecektin abla” diyen mesela, “ya siz beni az önce sokakta görmediniz mi, şimdi iki saniye daha gördünüz ne oldu?” cevabı karşısında afallayıp “Yok abla ondan demedim, ben şey…” diye boynunun bükülmesi karşısında “Ah be yine çeneni tutamadın, yazık adama mahcup oldu” diye kendime kızan ben…"
3415,"Bazen de Mimar Sinan Camii otoparkının sadece namaza açık olduğu vakitler olur, tadından yenmez. Otoparka doğru arabamı sürerken, O: “Abla sadece namaz için açık şu an otopark” Ben: “Biliyorum namaz kılacağım”. O: “Haaa tamam…”"
3416,"Londra’da, hiç beklemediğim bir anda, bu sefer hem de başım kapalıyken(!), mescitten çıkarken de olur bu. Namazlar kılınmıştır, ben ve spor ayakkabılarım arasında üç adımlık, spor ayakkabılarım ile dış dünyada kaldırımda beni bekleyen eşim arasında 5 adımlık bir mesafe vardır. Ben ve spor ayakkabılarım arasında giren bir dayı, Paki aksanıyla “Oradan çıkamazsın, öbür taraftan çıkacaksın” der. Orada dünya benim için donar. Türk filmlerindeki acıklı sahneler gelir aklıma. “Kaçamadın be kızım, burada da kaçamadın be gülüm!” diye arabeske bağlar içimdeki ses. Dışımdaki ses ise “I will just take my shoes and leave” der (Sadece ayakkabılarımı alıp çıkacağım.). Diyalog devam eder : “ Evet ama burdan çıkamazsın”. Ben: “Evet ama sadece ayakkabılarımı alıp çıkacağım.” O: “Off”. Ben bu sefer sesli ve Türkçe bir şekilde: “Tövbe estağfurullah bir çıkarmadılar şuradan vs. vs.” söylenerek ayakkabılarıma doğru gidip, çıkar giderim."
3417,"Bu iki türden adam beni yoruyor. Birincileri kötü niyetli adamlar değil biliyor musunuz? Halisane bir şekilde yolunu kaybetmiş bir kadına yardım etmeye çalışan iyi niyetli adamlar onlar… Başı açık bir kadının namaz kılma ihtimalinin hiç olmadığını düşünen iyi niyetli adamlar, üzdünüz beni! Size değil ama sitemim! Bilinçaltınıza şekilciliği bu kadar derinden kazımış olanlara! Sizleri bu derece şekilci yetiştirenlere kızıyorum. Uzaktan şöyle bir iç geçirip, bu adamlara “Ah be abicim bileydin keşke…” demek geliyor içimden."
3418,"İkinci türleri ise bence biraz kötü niyete giriyor. Bu suratı asık, Londra’da karşılaştığım tiplemeler mesela. Ofisinde mecburi olarak her türlü kadın ile münasebeti bulunan, camiiye geldiğinde sanki hayatında dişi sinek yanına yaklaşmamış gibi bir tavır takınan işgüzarlar! Camii içinde tamamen kapalı olsam bile sırf kadın olduğum için surat asan, bana farklı farklı kapılar gösteren işgüzarlar. Bunlara daha çok sinirleniyorum. Acaba alışveriş merkezine gittiklerinde” Ablacım bu dükkândan bir çıkar mısın?” alışveriş yapacağım diyorlar mı? Dünya bize mescit kılınmamış mıydı? Hayatı yaşamak ibadet değil miydi? Sadece camii de mi ibadetlerini yaşıyor bu adamlar? Çarşıda, pazarda da yanlarına müşteri olarak gelen kadınları kovuyorlar mıydı? Belki istiyorlardı, kovamıyorlardı. Belki yasalar izin verse kendileri bir dükkâna girerken kadınların çıkarılmasını isteyeceklerdi kim bilir? Bu tarz tiplere ise olabildiğince yakından bakıp “Ya bir git Allah’ını seversen rahat bırak bizi!” demek geliyor içimden."
3419, 
3420, 
3421,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3422,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3423,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3424,Konuk Yazar: Silahsiz Avrat
3425,
3426,Bu yazıyı ortak kaygı ve değerleri paylaştığımı düşündüğüm insanların var olduğunu hissettiğim için yazıyorum. Her şeye rağmen kendimi hala Müslüman olarak tanımlıyorum. Müslüman ve gayet “binary” bir şekilde “kadın” olarak var olduğumu hissediyorum.  Ölmek istemiyorum. Ayrıca Allah mutlaktır ve etikten münezzehtir.
3427, 
3428,12 yaşımda Müslüman olduğuma kendimce karar verip örtü kullanmayı seçtim.  
3429,-Bu çocuk oyuncağı değil.
3430,-Tamam anne.
3431,"Cesurdum, radikaldim, katı ve muhafazakardım. Çünkü 12 yaşındaydım; çocuktum yani.  Kendimce küçük bir Müslüman Kant’ı oynuyordum. Çok katıydım; sevgilisi olan kız arkadaşlarımla aynı ortamda bile oturmuyordum. Ama okula da örtüyle gidemeyecek kadar örtüden utanıyordum. Ailem serbestti, kafama göre takılıyordum bu konuda. Sabahları mini okul eteğimden utana sıkıla otobüs durağına yürüyor; okul çıkışı yine aynı “forma”yla eve dönüyordum. Sonra akşam dışarı çıkacaksam örtü kullanıyordum.  Takılıyordum basbayağı. Okul gezilerine asla örtüyle gitmiyordum. Öğretmenlerimle sokakta karşılaşmaktan huzursuzluk duyuyordum. Ama bu eylemi sürdürmekten vazgeçmiyordum. Neden? Çünkü maalesef aşırı “uyumlu” , akıllı, çalışkan, doğru, dürüst, uslu çocuk olmalıydım. Bu bir onay alma eylemiydi.  İnandığım tanrıdan, elbette “annemden” ve içinde olduğum Müslüman mahalleden. Besliyorlardı da bu davranışımı, olumluyorlardı. Çok küçüksün kızım amalarla başlayan cümleler en nihayetinde aferinle bitiyordu. Öyleyse ben “tamam” oluyordum.  Sürekli yetişkin olmaya çalışarak büyümüş bir çocuk için muhteşem bir onay hissi yaratıyordu."
3432,"İlkokul “takılarak” bitti. Lise 1’de adeta kültürel şok yaşadım. 15 yaşındaydık ve sınıf arkadaşlarım ev partileri düzenleniyor, sürekli seks ve alkol muhabbeti yapıyor, asla duymak istemeyeceğim mizah örnekleri ve akran dışlayıcılıklarıyla kaçınılmaz bir uyuma zorluyorlardı.  Uyum hevesimin sürdüğü henüz reaktifleşmediğim  bir seneydi o da. Evde muhafazakar (asla İslamcı değil) aileme mahalleme, okulda partici arkadaşlarıma uyum sağlamayı denedim. Belirli limitleri hep korusam da sabahın 6’sında kalkıp makyajımı saçımı yapmayı, etek boyumu onlara göre ayarlamayı atlamadım. Hiçbiriyle okul dışında görüşmüyordum neredeyse ve uzun bir süre başörtüsü kullandığımı ya da namaz kıldığımı kimseye bildirmedim. Neden dışlanayım neden göze çarpayım değil mi? Sonra bu ciddi bir kimlik krizine doğru sürükledi beni tabii. 15 yaşımdayım, sabahları apayrı bir insan olarak dışarı çıkıp servise yürüyor okula gidiyor takılıyor, akşamları apayrı bir insan olarak yaşamıma devam ediyordum. Birini yok etmeliydim. Ya bu değerlerden kurtulmalıydım ki bu ihtimal aklıma gelmedi o yaşlarda ya da değerlerimi açıkça yaşamalıydım.  Başörtüsü artık kaçınılmaz bir kurala dönüşmüştü, ömür boyu örtülü kalacağımı, asla sevdiğim bir insana bunu söyleyemeceğimi, asla sevdiğim adamı öpemeyeceğimi sarılamayacağımı, asla ateist, alevi, Yahudi, inançsız, alkolik, piercingli biriyle evlenemeyeceğimi düşünmeye başladım. İnsan o yaşlarda böyle basit detayları düşünüp düşünüp sıkışmış hisseder bilirsiniz. Ama yine de Kant ruhu sürüyor. Söz verdiysek dönmüyoruz felsefesiyle ben kendime çeki düzen vermeye başladım. Müslüman birkaç kızla arkadaş olduk falan derken lise 2’ye geldiğimde okulun kapısına kadar örtüyle gidebilecek cesarete ulaştım. Örtü kullanan arkadaşlar bilirler bunun nasıl bir eşik olduğunu. Yürek istiyor İstiklal Marşı okunurken kapıda örtüyü çıkarıp yamulmuş saçlarla lise bahçesine girmek. Zaten o kadar yüreklenemedim merak etmeyin, okula yaklaşırken çıkarıyordum tam kapıda değil. Ben tabii bu görüntüyü sahiplenmeye ve yaşamaya başladıkça psikolojik şiddete uğramaya da başladım kaçınılmaz bir şekilde. Yoldan geçen bir servisin camından kafasını çıkarıp “Sizden nefret ediyorum.” diye bağıran o kızı hiç unutmuyorum mesela; o da çocuk olduğu için radikaldi herhalde(radikal=çocuk). Ya da “Niye fotoğraf çekiniyorsun ki her yerin kapalı?” diyen teyzeyi de unutmuyorum (“Yine mi mağduriyet edebiyatı” Evet canım o bir klasiktir.). O yaşta böyle çok olay yaşadım.  Lise gezilerimize bile örtüyle gitmek yasaktı, yani öyle söylüyorum. Tabii içten içe bileniyorsunuz bu durumda. Mevcut bir kimlik tanımı ve varoluş krizi içindeyken bunu deli gibi körükleyen insanların içine düşmüştüm. Lise 2’de neredeyse hiç arkadaşım yoktu sınıfta. “Makyaj yapmadığın ve erkek arkadaşın olmadığı için senle değil  bla blayla takılcam artık.” diye yakın arkadaşı tarafından satılmış bir insandım. Ahahahah hayatımda duyduğum en dürüst gerekçeydi.  Sonra vay efendim siz mi mağdursunuz… Toplumun bilmem kaçta kaçı Sünni Müslüman muhafazakar Türk… Ama yine de benim başıma bu sıfatlara sahipken bunlar geldi. Neyse lise 2 bu yüzden fark etmeden alt kültürlere ilgimin artmaya başladığı bir dönem oldu.  Alevisi, ateisti, ulusalcısı, Kemalisti, apolitik memur çocuğu, İslamcısı, Nurcusu hepsinin olduğu efsane bir sınıfımız vardı. Ama herkes ağır ideoloji kasıyor öyle bir durum. İdeolojisi yoksa eğer o kop kop partici tayfadan zaten.  Ama ideolojisi ne olursa olsun tabii herkes particilerle bir noktada eğleniyor, her zaman ortamcılar kazanır (First misleading (ilk yanıltıcı)). Neyse ben o zamanlar göz kalemi çeksem takvam zedelenir mi kafalarındayım ama bir yandan Grup Yorum dinliyorum, Nazım Hikmet okuyorum, Zülfü Livaneliler falan. Sol popülist her şey beni çemberine çekiverdi. Ama solmuş sağmış onu bilmeden sevmeye başlayıp, her seferinde bakıyorum bizim muhafazakar mahallenin kafaları değil bu adamlardaki.  Neyse sonra ayırdına vardım lise 3 gibi. Dedim benim olduğum çemberle bu adamların olduğu çember acaba nasıl kesişebilir? O zamanlar yok ki anasını satayım “antikapitalist Müslümanlar”  minvalinden gruplar. O zamanlar Nurcular var bi de Türkan Saylancılar (adk mıydı?) var, “Öldürün beni.” öyle bir durum. Neyse lise 3-4 Grup Yorum, Grup Kızılırmak falan dinleye dinleye bitti. Allah’tan komunist bir rahmetli dayım varmış. “Oh!” dedim, yakınlarda biri varsa, o kadar da kötü bir şey olmamalı.  Dayımın defterlerinde Ferhat Tunç şarkıları falan yazıyor. “İşkencede günlerce özgürlük mahkumları” o şarkıyı annemden öğrendim. Hayır sen Karadenizli muhafazakar bir ailenin kızısın-oğlusun. Sen Ferhat Tunç’u nasıl anladın bana bi anlat? Bunları anlamanın tek ortak koşulu muhalif ruhun canlanması bir şekilde."
3433,"Neyse sonra müzik üzerinden benim zihniyetim, perspektifim, değerlerim vs heeepsi değişti. Sadece müzik ve edebiyat üzerinden. İki tane de zeki olduğunu düşündüğüm sosyalist hocam vardı Allah razı olsun. Onların da katkısı olmuştur.  “Nasıl ya hocam siz Kanuni Sultan’a böyle bir şeyi nasıl dersiniz, asla oğlancı değl Müslüman oo.” diye  bağırdığım günler geride kalmıştı. Milliyetçi, ulusalcı, Osmanlıcı, töreci zihniyetten lise 4’e geldiğimde yırtmıştım. Kafam açıldı bayâ bildiğin 4-5 beden kafam genişledi. Ama iyi mi oldu? Hayır… Alevileri, Kürteri anlayacağım, Madımak’a ağlayacağım, sosyalizmi araştıracağım, TKPli Grup Yorum konserlerine gideceğim ama Müslüman bir kadın olarak okuyup kendimi kuracağım derkeen git gide bir subculture (altkültür) içinde kendimi bulmaya başladım. Bir süre sonra ne Müslümanların ne de diğerlerinin sevmediği, asla kimseye yaranamadığım ve yapayalnız kaldığım endemik bir türe dönüştüm.  Çevremde  bana benzer kimsem yoktu; hiçbir rol modelim yoktu; içimde barındırdığım değerler karışımının tamamını bulabileceğim hiçbir toplumsal grup yoktu."
3434,"Sonra dedim ki tamam ben bir gruba ait olmak zorunda değilim. Kendi kendime Müslüman olarak ama birtakım insani değerleri de yaşatmaya devam ederek, eleştirerek ve sorgulayarak bu olayı sürdürürüm."
3435,"Üniversiteye geldiğimde tam olarak olmak istediğim insana dönüştüm. Üniversitede liseye ek olarak karşılaşıp tanıştığım LGBTi  insanlarıyla beraber çığır açtım kafamda. hümanistin tillahına döndüm.  Adeta ara bir forma dönüştüm. Namazsa namaz, tesettürse tesettür, zinadan uzak mıyız oo efsane. Pompei mi? Ya onu öyle düşünmemek lazım. Tokalaşsam mı tokalaşmasam mı?”, o seviyelerdeyim o zamanlar hey gidi günler harikaydı.  Ama bir yandan  her çeşit etnik kökenden, farklı ideolojik kafalarla yan yanayım. Beni tutan tek şey şu:"
3436,"Bu insanların mevcut itici saygız Müslüman prototiplerini yıkabilirim. Benim bir rol modelim olmadı, ama ben birilerine alternatif rol model olabilirim. İnsanları yargılama sadece sev ve öğretini sadece anlat. Bildiğimiz tebliğ kafasıyla kimlerle  oturmadım, ne muhabbetler dinledim. Herkese saygı duymalıyım ki herkesten saygı bekleyeyim, harika… Öyle olmadı ama. Sonunda taptaze mis gibi bir liboş oldum."
3437,Büyüdüm yani (liboş = yetişkin).
3438,"Öyle bir an geldi ki hayatımda Müslüman olarak yaşamaya çalışan hiçbir kadın yoktu; kesinlikle benim İslam’ı algılayışım ya da yaşam tarzımı onaylamıyorlardı. Asla ve asla aynı eksende değildik. Yani ortaya geleyim derken adeta unutulmuş bir kıyafetle tahteravallinin öbür ucuna kaymıştım. Bir proje olarak varlığım ve kimliğim elimde patladı. Diğer cenahtaki arkadaşlar da “Sen istisnasın yeaa, Müslüman kadınlar senin gibi değil.” diyerek beni içinde olduğum gruptan ayırmışlardı zihinlerinde. Tam olarak amacıma hizmet edemiyordum. İslam’a mal olması adına yaptığım hiçbir olumlu tavır İslam’a yorulmuyordu ve ben o insanlara İslam adına katlanmaya devam ederken onlar bunu içimden geldiği için yaptığımı düşünüyorlardı.  Yani bir temsil olmaktan çıkmıştım; beni bir temsil olarak almıyorlardı çünkü artık prototipten normalden uzaklaşmıştım. Diğer yanda Müslüman kadınlar birbilerine takva cakası(!) satarken ciddi anlamda beynimi yakıp beni dışlamışlardı. Evlenmek farzmış anam! Günlerce bunu o bir grup kadına anlatamamıştım. Onlara göre zaten bunu diyorsam dinden çıkıyordum. Yani yıllardır inandığım tanrıyı, Allah’ı yani Rabbimi onlara bırakmamı istiyorlardı. Öylesine sahiplendikleri ve yanlış anladıkları bir din vardı ki; asla aynı şeye inanmadığınızı ama aynı tanrıya inandığınızı kabul etmek felsefi sınırları zorluyordu. Sonunda onlardan ümidi kestim. Bir temsil yaratamadığımı fark ettiğimde örtüden vazgeçtim. Üniversite 3tü."
3439,Toplumsal gruplara saygı ve hoşgörünün bokunu çıkardığımı o grupların “tamamı” tarafından hiçbir şekilde saygı göremeyeceğimi anlayınca fark ettim. Neden bu saygısızlığa katlanıyordum ?
3440,"Açıldığımda “Senin bunu yapacağını biliyordum, çünkü entelektüel zeki bir kızsın.” diyen o ahmak insanlara “Bunu yaptım ama doğru olduğunu savunmuyorum.” diyordum. Bunu gerçekten çok az insan anlıyor sevgili reçel yapıcılar."
3441,"Artık insanlara ne olduğumu anlatma savaşını bıraktım. Toplumsal gruplara saygı duyma gayretimi de. Sadece bireyleri görüyor, sadece bireyleri dinliyor ve sadece bireylere saygı duyuyorum. Hâlâ inandığım dini sorguluyor, ama kaçınılmaz bir şekilde Allah’a inanıyorum. Bu sevgi gibi işte. Seviyorsan seviyorsundur. Dilersen yalan söyleyebilirsin ama yine de seviyorsundur. Müslüman bir kadın olarak burdayım ve ne kadar yetişkin ya da çocuk olursanız olun hepinizi seviyorum.  Kişisel hayatımda sizi asla erkeklere yedirmiyorum ;). Her zaman yan yana hissediyorum. Deli liberal oldum bu arada… Trol bir şekilde Müslümanlığımı yaşıyorum. Kimseye yaranmaya çalışmıyorum ya da anlaşılmaya da öyle. Asla anlamazlar. Ama bence bu blog beni anlayacak kadınlarla dolu olabilir."
3442,Sevgiyle kalın…
3443,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3444,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3445,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3446,Yazar: Meryem Selva
3447,
3448,Ocak 2018-İstanbul Maltepe
3449,Evli ya da değil.
3450,Bir Kadın can evinden vuruldu!
3451,"“Yalvardım korumadınız bizi. Hiçbirinizi istemiyorum, gidin” diyerek feryat etti Kadın."
3452,"Bir kadın feryat etti elinde emzik: “Kollamadınız bizi, korumadınız bizi. Hiçbirinizi istemiyorum, gidin buradan”!"
3453,***
3454,"Bir kadın için en temiz boşanma başka bir kadın için terk edilecekse gerçekleşebiliyor ne yazık ki ülkemizde. O zaman süt liman oluyor erkek tarafı. Değil velayet, istenen nafakaya bile ses etmiyor. Kadın kendini o eski eşi gerçekten evlenene kadar güvende hissedemiyor bir daha. Aldatıldıysa? Oğlum ses ver: “İşte kuzu kuzu geldim…”. Takım elbisen güzelmiş. İyi hâl vol.1. Barıştılar."
3455,"Kadın içinse durum daha farklı. En kolay boşanma “Nafaka istemiyorum” dediğinde gerçekleşiyor –eğer aldatılmadıysa-. Şiddette ise son yediği dayağa bakılıyor. “Bakiiim bir iyice benzetilmiş misin? E bu morluk yeşillenmiş? Yaz kızım…”. Söyleyeyim cümlenin devamını darp raporu o an alınmamış. Üzerinden zaman geçtiği için affetmiş sayılmış. “Avukatın olarak söylüyorum, temiz bir nafaka, kesin sonuç için dayağını ye de gel!”. Olur, yemedi. Adam takım elbiseli, iyi hâl vol.2, bir daha dövmedi."
3456,Ya tehdit? Tehdit mi yedin? 3-6 ay arası uzaklaştırma kararı çıkabiliyor. Devletin koruması var Allah için yok değil. Polis her hafta oturduğunuz eve gelip imza alıyor sizden ya da telefonla arıyor.
3457,"-Pardon, beni aramışsınız?"
3458,-Ben polis memuru R. Hanımefendi. Uzaklaştırma kararı takibi için aramıştım. Eşiniz sizi rahatsız ediyor mu?
3459,-Yok bu hafta bir şey olmadı.
3460,-Tamam hanımefendi iyi günler.
3461,Haftasında:
3462,-Pardon 3 kez aramışsınız?
3463,-Evet hanımefendi. Z. karakolundan arıyorum. Neden açmıyorsunuz?
3464,-Pardon memur bey. Ben tanımadığım telefonları açmıyorum.
3465,"-Ama hanımefendi 0505’ten arıyoruz, polis bilin. Açın lütfen."
3466,"-Peki kusura bakmayın. (At cebe bilgiyi kızım, genel kültür.)"
3467,-Kocanız sizi rahatsız etti mi?
3468,"-Yok, teşekkürler"
3469,-Tamam iyi günler. İmzaya gelin bir ara.
3470,***
3471,"Her şey yolunda gitti. Boşandınız diyelim. E sonra kim koruyacak sizi? Ya içinizdeki o güvensizlik hissi? (Ne yapalım toplumsal hafıza. Haberler 3. Sayfa. Okumaz mısın? O zaman hadi canım, nazlanma, al eline kumandayı dal gündüz kuşağı programlarına…). Durun durun, sıkıntı yok! Etkili korunma yöntemleri ile karşınızdayız:"
3472, 
3473,Madde 1: Asla oturduğun yerin adresini verme.
3474,"Madde 2: Telefon numaranı verme. (Çocuk varsa e-mail vs. haberleş, sosyal medya çağındayız artık.)"
3475,Madde 3: Kabul ederlerse ailenle ya da ailene yakın otur.
3476,"Madde 4: Başka birini sakın sevme, sevgili yapma, hele hele sakın evlenme. Çocuğun cici babasının kim olacağına karışma hakkı var adamın. (Biz bunu dizilerden biliriz. Geç!)"
3477,Madde 5: Kalabalık yerlerde görüş.
3478,"Madde 6: Ortak çocuğunuz mu var? Asla damarına basma. Adam isterse senin….. (Noktayı isteyen isteği şekilde doldurabilir). Sen alttan al. Sinirlenme, ağlama. Duygu yok Rocky! Duygu seni öldürür."
3479, 
3480,"Bitti, gitti oh mis."
3481,Şimdi yallah psikoloğa…
3482,"Psikolog dedi: “Bir bırak kendini, bir yere düş, hatta düşme, yapış. Bir dur, durul. Koru kendini, kollarsın kendini sonra.”."
3483, 
3484,***
3485,Ocak 2018-İstanbul Maltepe.
3486,Evli ya da değil.
3487,Bir Kadın can evinden vuruldu!
3488,"“Yalvardım korumadınız bizi. Hiçbirinizi istemiyorum, gidin” diyerek feryat etti Kadın."
3489,"Bir kadın feryat etti elinde emzik: “Kollamadınız bizi, korumadınız bizi. Hiçbirinizi istemiyorum, gidin buradan”."
3490, 
3491,Gittiler mi?
3492,Bitti mi?
3493, 
3494, 
3495,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3496,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3497,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3498,Konuk Yazar: Aşık Bahrure
3499,
3500,"Hikayemiz –Kualalumpur- köyünün sakinleri arasına geçmektedir.  Üç kadın öğretmen, zihnen iktidara muhalif kişilerin yoğunlukta olduğu bir köyde çalışmaktadır. Köylü yakılmış köylerine yıllar sonra dönmüştür ve tüm köy akrabadır. İçlerinde imam ve öğretmenler dışında yabancı yoktur. İmam köyde ikamet etmektedir ve çocukları okula devam etmektedir."
3501,"Öğretmenin okula gelmesiyle imamın tahtı sallanmaya başlamıştı. Çok bilen, danışılan, izlenilen, merak edilen yalnız kendisi değildi; imamın iktidarına ortaklar çıkmıştı. Bu durum kendisini rahatsız etmeye başlamıştı. Köylünün kendisine gösterdiği müsamahayı öğretmenlerden de beklemekteydi. Kendini köylünün üstünde görmekte ve aynı muameleyi öğretmenlerden de istemekteydi. Kızının çantasını köydeki diğer çocuklara taşıtıyordu.  Bu öğretmenlerle arasında çıkan ilk kıvılcım olmuştu. Buna itiraz eden okulun öğretmeni bu duruma müdahale etmişti. İmam bu durumdan rahatsız olmuştu. Eşini evinin bahçesine çıkarmazken, evinin çöpünü köydeki çocuklara döktürüyordu. Kendisi köyün bütün kadınları ile konuşmayı kendine caiz görüyordu ama eşi kendisi olmadan tek bir eve oturmaya gidemiyordu. Kendisi ise bütün heybetiyle(!) ev gezmelerinin onur konuğuydu . Okula gidip öğretmenlere akıl vermeye başlamıştı.- Kendi kızı erkeklerle oturmasındı, en çalışkan kimse onunla otursundu- öğretmen itiraz etmişti:"
3502,“Çocuğunuzu cam fanuslarda yetiştirmeyi düşünmüyorsunuz değil mi? Bunlar daha 8 yaşında çocuk. ‘’
3503,Öğretmeni her seferinde üst merciilere şikayet etmekle tehdit ediyordu. Çünkü imam köyde devletti. ERKEKTİ. Köyün sakinleri ne kadar görünmez ve ötekiyse köyün imamı o kadar kamusal o kadar görünürdü…
3504,"Okula yardıma gelen köylülere okula parasız mı yardım ediyorsunuz diyecek kadar da gözünü para bürümüştü. Oysa herkes bilir köyde her iş imece ile yapılır kadın erkek yoktur köylü, emekçi vardır. Kadın erkek omuz omuza çalışır.  Ve bu örnekte bir de öğretmenler kadındır ve imamın tahtını sarsarlar. Cami için az sayıda destek gösteren köylü, okul için seferber oldu. Sapına kadar erkek olan imamın tahtını kadınların direnişi yıktı. İmam öğretmenleri şikayet etmekle tehdit ederken kendi kuyusuna kendi düşmüştü."
3505,"Hikayemiz burada bitiyor. Yalnız, bu hikayede anlatılanlar hayal ürünü değil, bu hikayeyi bizzat ben yaşadım. Geçen sene bir erkek bir kadın çalışıyorduk. Köylü ile benden daha önce bu köyde çalışan diğer öğretmen irtibat kuruyordu. Erkek öğretmenin gitmesiyle yerine kadın öğretmen verildi. Okulda boyayı kendimiz yapıyor, sobayı kendimiz yakıyoruz. Bu bizim işimiz. Kadın ya da erkek işi değil. Köyün imamı sürekli bizi baskılamaya, bizim üzerimizden köylüye kurduğu tahakkümü güçlendirmeye çalışıyordu. Zor da olsa biz kadınlar kazandık… Kadın ve erkeğin köyde, tarlada, çarşıda, pazarda, okulda birlikte çalıştığı birlikte var olduğu zamanlar duasıyla. Allah adil olanları sever."
3506,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3507,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3508,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3509,Konuk Yazar: Gökçe Özder
3510,
3511, 
3512,Daha önce hiç camide engelli biri olabileceği aklınıza geldi mi? Sizi bilmem ama benim gelmedi. Ta ki geçen haftaya kadar…
3513,"Lisans yıllarım pek çokları gibi epey aylak geçti. Boş vakitlerimde şehri keşfetmek için bol bol fırsatım oluyor, hafta içi en sakin zamanlarda, şehrin normalde en kalabalık olduğu yerleri sükunet içinde gezmeye bayılıyordum. Namaz vakitlerinde ise çoğu zaman dışarıda olduğum için pek çok camiyi keşfetme fırsatım oluyordu. O zamandan mirastır cami mimarisine olan ilgim. Pek teknikten anlamam ama maneviyat ile tasarımın bütünleştiği güzel camileri çok severim."
3514,"Farklı bir şehre gittiğimde de o şehrin kitabevlerini ve camilerini keşfetmek hoşuma gidiyor en çok. Geçen haftaki Eskişehir ziyaretimde de böyle oldu. Odunpazarı hâlihazırda çok fazla cami barındıran bir yer. Kimileri sıradan mahalle arası camileri olsa da bazıları tarihî değeri yüksek yapılardı. İlk durağım Tiryakizade Süleymanağa Camii oldu. Caminin alt katında dükkân bulunuyor (mimarisi bu şekilde) ve içine girdikten sonra merdivenle bir kat çıkıp ardından esas bölüme ulaşıyorsunuz. Ben en turist havamla “kadınlar için” ayrılan kapıdan değil de ana kapıdan girdim. “Kadınların girişi öbür taraftan.” diyecek oldu biri. Neyse ki “Caminin içini merak ediyorum, o yüzden buradan girdim.” deyince anlayışla (!) karşılandım. Caminin imamı olduğunu sandığım kişi, benimle birlikte üst kata çıktı. Ben caminin mimarisini incelerken o yerdeki halıları göstererek “Bu halılar görme engelliler için özel olarak kabartmalı olarak yapıldı.” dedi. O zamana kadar fark etmediğim halıları görünce ufak çaplı bir şaşkınlık yaşadım. Şimdiye dek rastlamadığım bir şeydi bu, dahası aslında çok basit ama bir o kadar da faydalı bir eylemdi. Soluma döndüğümde ise asansörle karşılaştım. Bu tarihi camiye, bedensel engelliler ve yaşlılar düşünülerek asansör eklenmişti. Camiden çıkarken de bir tabelada işitme engelliler için “indüksiyon döngü sistemi”nin etkin olduğu yazıyordu. "
3515,                                              
3516, 
3517,Odunpazarı’nda dört cami gezdim. Bir diğer camide daha (yanlış hatırlamıyorsam Orta Cami idi) aynı uygulamaların mevcut olduğunu gördüm.
3518,"Eskişehir’e gitmeden önce buranın belediyeciliği konusunda çok övgü duymuştum. Özellikle yolların, kaldırımların her noktada engelliler düşünülerek yapıldığını fark ettiğimde camilerdeki bu sistemlerin göz boyama olmadığından çok daha emin oldum. Gerçek anlamda engelliler düşünülerek yapılmıştı ve bu sayede çok fazla engelliye kamusal alanda rahatlıkla rastlayabiliyordunuz."
3519,Diliyorum ki aynı hassasiyeti şu görüntülerden kurtulmak için de gösterirler.  
3520,                                                
3521, 
3522,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3523,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3524,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3525,Konuk Yazar: Elif
3526,
3527,Yüreğim sıkıştı. Az önce telefonu kapattım. Bir anne. Çığlığı öyle sessiz öyle derinden ki…
3528,Neden bunu reçele yazdığımı bile bilmiyorum. Tek bildiğim bunu yapmak istediğim.
3529,"Bir cinsel istismar olayı. Böyle akademik bir dil söylem kullanınca insanın içi yeterince acımıyor. Ben bunu başka bir dille kusacağım buraya. Sekiz yaşındaki bir erkek çocuğu. Amcalarından ikisi çocuğa sürekli organlarını açıp dokundurmaya çalışıyorlar. Arkadan, önden yaklaşmaya çalışıyorlar. Yetmiyor son seferinde yastığı kafasına dayayıp ona tecavüz etmeye çalışmışlar. Çocuk ayaklarını yere vurup tepinmiş. Ve bir şekilde kurtulmayı başarmış. Sonra annesiyle paylaşmış. Yazarken tüylerim diken diken oluyor, midemde ağrılar, sıkışıyor nefesim, sırtımdan soğuk sular iniyor. Okurken sizde benim gibi olun istiyorum. Neden mi?"
3530,"Çünkü bu pisliği kusmak zorundayız, çaresiz kadınlar ve çocuklar için…"
3531,"Anne bunu öğrendikten sonra ne yapmalı? Siz ne yapardınız? Ben ne yapardım? Kendi cevabımı biliyorum: Gözümü kırpmadan boğazlarına yapışırdım bunu evladıma yaşatanların, sonra savcılığa giderdim. Ne babaanne ne dede ne görümce ne o, ne bu umurumda olmazdı! Çünkü ego bütünlüğü olan insanlar böyle yapar. Çünkü anne olan kadın böyle yapar. Anne evladını koruma içgüdüsüyle hareket eder. Ama bir şey var ve bu öyle bir şey ki annelik içgüdüsünü öldürüyor: Eş tarafı! Müslüman ailelerde bu yaranın daha fazla olduğunu görüyorum fakat elbette toplumun her kesiminden ailede durum kırmızı alarm veriyor, biliyorum. Neden “Müslüman ailelerde daha çok” dedim diye kızan olacaktır. İster kabul edelim ister etmeyelim. Durum değişmiyor.  Çünkü işin içinde din, iman, günah var. Dede camiden çıkmaz, oğlunu yeğenine cinsel istismardan içeri mi alsınlar? Olmaz! Sonra babaannenin halini düşünmek gerek, kadın elinde sayaç, salavat çekerken kalpten gitmesin! Aile ilişkileri var, bozulmamalı, derin dondurucudaki et yığınları gibi saklanmalı! Sonra korkulan eş/koca var! Adam öfkeli ne yapar belli değil. Aman sus otur anne! Bu işi sessizce hallet! Nasıl? "
3532,"Bu pislik sessizce halledilmiyor, yok olmuyor, ortadan kaybolmuyor! Bir çocuk aile içinde cinsel istismara uğradıysa bu olay ilk defa senin başına gelmiyor. Bunu yapanlar çocukluklarında nelere maruz kaldılar bir düşün? Sağlıklı bir çocukluk geçirmiş bireylerde böyle bir durum ortaya çıkmıyor. Öyleyse çocuğunun istismar edilmesine göz yumarsan sende bir pedofili suçlusu yetiştiriyorsun demektir. Sonra senin çocuğuna bunu yapan insan, başka kaç çocuğa dokunuyor sor kendine!"
3533,"Sonra bir de Rabbine sığınma ve dua etme durumunu anlayışımız var. Dua müminin silahı evet, bu konuda sonsuz imanın var tıpkı harekete, zorlukla mücadeleye, direnmeye, sömürüye göz yummaya, eğriyi düzeltmek için yüreğimi ortaya koymaya, başıma ne gelirse gelsin emanete sahip çıkmak için dizlerimi titreten güçlükle savaşmaya inandığım gibi…  "
3534,Çocuklarımıza cinsel istismara karşı korunmak için eğitim verirken ne söylüyoruz? Bedenin sana ait ona kimse dokunamaz. Eğer biri dokunmaya çalışırsa hemen çığlık at! Aslında çığlık atması gereken anneler mi acaba?
3535,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3536,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3537,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3538,Yazar: Reçel Blog
3539,
3540,Görsel: Sandy Skoglund
3541,"Şehir’in Orhanları yazısına gelen yorumlarla bir meselenin altını çizmek istedik. Zararlı gördüğünüz, sapkınlık ya da hastalık sandığınız feminizm, aslında kadınların yapmak istedikleri şeylere dair meşru talepleri. Bu hikayede ise namaz kılmak isteyen kadınları engellemiş bir grup görüyoruz: "
3542,Yorum: S  
3543,"Şehir Üniversitesi’ne seyrek uğrayan bir öğrenciyim. Okulda ne nerede hâlâ yeni yeni öğreniyorum. Okul zaten yeni açıldı ve çok eksiği var, hala inşaat çoğu yer. tabelalar vs yok. Kısa zaman öncesine kadar oturup soluklanacağın bir kafe sandalyesi bile bulamıyordun. Ayrıca binalar birbirinden çok uzakta. Böyle bir ortamda her hafta okula geldiğimde sırtımda ağır bir çantayla fellik fellik namaz kılacak yer aradım. Sorduklarım da genelde mescidin yerini bilmeyenler oldu. “Öğrenci merkezinde mescid açıldı.” maili gelince oraya da gittim ve kaç kez oranın kapısından döndüm. Neden? Çünkü kapısında bilgisayardan çıktı alınmış bir kağıtta “erkek mescid” yazıyordu. En son geçen hafta yine bir umut “koskoca öğrenci merkezi, mescidler de genelde yan yana olur, kadın mescidi de buralarda olsa gerek.” diye kendimce ararken birkaç kızı içeri girerken gördüm, onlara sorup aydınlandım. Meğer içeride kadın kısmı da varmış. Erkeklerin abdest aldığı yerden geçilerek ulaşılan bir mühendislik harikası olsa da (!) halıları güzel bir mescid… O gün aklıma geldi, ben de bir çıktı alayım “kadın mescid” diye ve asayım, sevabım olsun diye düşündüm. “Ama en yakın yazıcı nerededir acaba bu inşaat okulda?” deyip üşendim, yapmadım. Zaten vaktim yoktu. Mescidi ararken epey zaman kaybetmiştim."
3544,Yazıda anlatılan ergenus hareketi yapan gençler bu yorumu okuyorsanız bilin isterim ki; benim namazlarımı geciktirmeme belki de kaçırmama neden oldunuz o kadın ibaresini silerek. Ve böyle bir zihniyete sahip olarak.
3545,"Gerçekten üzüldüm, bir başka üniversitede bundan birkaç yıl önce kız öğrenciler olarak mescid açtırma kampanyaları yürüten ve erkeklerden gerekli desteği pek de alamayanlardan biri olarak epey üzüldüm. Yeni nesil erkekler “arttırıyorum” demiş ve hazır mescidin üstüne konmuş demek. Yaptığınız iş değil arkadaşlar. Bir özür bildirisi yayınlamanızı tavsiye ederim acilen. samimi bir özür."
3546, 
3547,Yorum: Hk 
3548,"Bu tavır bana bir yerden tanıdık geliyor, ama nereden diye düşündüm, düşündüm… Buldum! İlkokuldan. İlkokula gidiyordum ve sınıfta bir grup zorba erkek vardı. Sınıftaki azıcık kilolu ve iyi top oynayamayan erkek bireyine, saçları kıvırcık kıza, ihmale uğrayan üstü başı kirli okula gelen arkadaşa ve kızların hemen hepsine zorbalık yaparlardı. Zorbalık ne demek? Mütemadiyen birilerini küçük düşürecek, zor durumda bırakacak söz, tutum, davranışta bulunmak. Bu küçük erkek çocukları, birbirlerinden güç alırlar, tenefüslerde önümüze gelene bin tekmeden tutun da, etek açıp kaçmaya kadar her türlü sinir bozucu, can sıkıcı tutumu, daha az güçlü gördükleri sınıf arkadaşlarına gösterirler, takma isim ve lakap bulma konusunda çok yaratıcı davranırlar ve deliler gibi eğlenirlerdi. Yahu bu çocukların derdi neydi, neden böyle yapıyorlardı?"
3549,"Sahi bu bir grup Orhan’ın derdi ne? Yaraları ne? Neden yapıyorlar bunca vicdansız, düşüncesiz hareketi? Neyi arıyorlar, neyi amaçlıyorlar? Hangi ihtiyaçlarını karşılamaya çalışıyorlar? "
3550, 
3551,Yorum: Nihal 
3552,"Bu mescit hadisesini anlamakta gercekten zorlandim. Ne yani Allah’ın ibadet sorumluluğunda erkekle eşit yarattığı kadını, namazdan mı alikoymaya çalışıyorlar? Bu nedir ya? Hz. Meryem sadece erkeklerin yaşadığı manastırda yaşamış üstüne üstlük, onlarla birlikte ibadet etmesi Kur’an’da emredilmiştir. Sözumona İslamcı erkeklere duyurulur…."
3553, 
3554,Yorum: Merve 
3555,"Burada feminizm kötü bir kelime olarak, hakaret gibi ve İslam karşıtı bir şeymiş gibi kullanılmış. “Mescide kadınların girmesi İslam karşıtı bir şey (!) ve dinimiz bunu emrediyor, bu feminist kadınlar mescidimize müdahale ediyor, dinimiz elden gidiyor” gibi bir şey. Bu konuda aynı görüşte olan Türk ve yabancı, dindarlığı çevre tarafından bilinen (sanki önemliymiş gibi) pek çok erkek var. Bu onların açıklaması gereken bir konu. Konuşan bir kadın olduğu sürece “Senin çocukluğun travmatik, o yüzdendir” diye susturulacak. Gülünç bir düşünce yapısını bu kadar taşıyıp “halk hareketi” yapmaları epey üzücü. Kadınlar fitnedir, aynı binada olmamalıyız diyen bir insana nasıl cevap verilir? (Yazıda mescidin kadınlara ayrılan bölümü olduğu yazıyor) "
3556, 
3557,Yorum: Emine 
3558,"20’li yaşların başında böylesine kibirli ve cahil erkeğin, Müslüman erkeğin olduğuna inanmak istemiyorum. Gerçekten bu nasıl bir erkeklik kibri?
 Şimdi namaz kılmak isteyen, namaz kılmak için mekan ihtiyacı olan, bu konuda bir belirsizliği düzeltmiş kadınlar feminist mi oluyor?
 Mekan ihtiyacını belirtmiş kadın feminist değil müslümandır. Bence bunu siz de biliyorsunuz beyler ama KENDİ KENDİNİZE (olumsuz çağrışımlı bir yafta olarak) FEMİNİZM ÜRETİP ÜZERİMİZE ATIYORSUNUZ. Sonra o yarattığınız feminizm üzerinden kendinizi kahraman ilan ediyorsunuz. Aferin. "
3559, 
3560,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3561,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3562,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3563,Konuk Yazar: Yasemin S.
3564,
3565,Görsel: Gerard DuBois
3566,"Her şeyi atlattığımı düşündükten sonra terapi koltuğundayım, zira her şey olurken terapiye ne fiziksel ne de ruhsal gücüm vardı…"
3567,Sizi buraya getiren nedir Yasemin hanım ?
3568,"-Bilmiyorum… Daha evvel hayatımla ilgili birçok şey benim kontrolüm dışında gerçekleşti -miş aslında yani, öyle olduğunu şimdi farketmeye başladım, bu beni rahatsız etti, kafamda sorular birbirini doğurdu, baş edilmez hale geldi, tek başıma cevaplamaya cesaret edemedim, burdayım."
3569,Nedir o sorular?
3570,"– Bir sürüler, ancak şu an en belirgin beynimde dolaşanı, evliliğin cinsellikle bağı hakikaten çok mu sıkı mesela?"
3571,Size böyle mi söylendi?
3572,"– Evet böyle söylendi bana. Bir haftalık evliydim, birliktelik fikrini kabullenememiştim, teyzem aradı, hatice hanımın gelini vardı ya yasemin, hani geçen ay olmuştu düğün, -evet? Ha işte o hala birliktelik yapamamış bir ay olmuş düşünebiliyor musun? Bak teyzem, bu çok önemli, bu olmazsa yuvan dağılır, huzur bunun üzerine kurulu, erkekler için en önemlisi…."
3573,"Kulağımdan uzaklaştırdım, farkındaydım her bir cümle beni daha da geriye bir noktaya götürüp bırakacaktı."
3574,Başka ne dendi size peki?
3575,"-3 ay geçmişti düğünün üstünden bir arkadaşıma açmıştım üstü kapalı… Allah rızası için dendi,Allah rızası için bunu aşmalısın, bunu yenmelisin, Allah kadına böyle bir görev vermiş, ben de 16 yıllık evliyim, en baştan beri hiçbir şey hissetmedim ama görev bildim, yapıyorum işte. Alacağın sevabı düşünürsen daha kolay ikna olursun. Bu tavsiye bana Allah’ın beni sadece bir erkeği mutlu ve tatmin etmek için yarattığı düşüncesine itti, bir süre yıpratıcı günler geçirdim, sonra kendimi bu tanıma sığdıramadım, uzaklaşmaya çalıştım bu tavsiyeden."
3576,"Bir doktorla,bir profesyonelle görüşmediniz mi?"
3577,"-Görüştüm elbette, bir kadın doğum uzmanına gittim, muayene oldum ilkin çok gergin hissettim, çok utandım. Sonra bana vemcaine sprey verdi, ağrı kesici ve kas gevşeticiler, yarım saat önce bunu sıkar,2 tane de şundan içersin dedi. Kafamdaki düşüncelerden bahsettim bir iki cümle, nazlanacaksan evlenmeseydin dedi sertçe doktor hanım ve ekledi, çıkın şimdi, sıradakiiiii…."
3578,"İncinmeme rağmen denedim doktor hanımın tavsiyesini, uyuşturulmuş mahremim beni mecbur kalınmış bir cerrahi operasyondayım hissine sürükledi, kaçtım, kapanıp bir odaya ağladım."
3579,"Peki şu an , birlikte olamadığınız o günlere gidersek, neler geçiyordu zihninizden?"
3580,"Ayıp olma düşüncesiyle yarışır şekilde, özgürlüğü kaybetme hissim geçiyordu. Sanki bu birliktelikten sonra toplum beni kementleyecek, zincirimi bir adama verecek, o nereye sürüklerse oraya gidecektim. Giydiğime, saçımın rengine, sevdiğim yemeklere,nereye harcama yapabileceğime, hangi şarkılarda ağlayabileceğime, her şeyime… Birlikte olamadığımız 6.aya girdiğimizde grup terapisi yapan bir psikiyatra gittim, o bana bu söylediğim şeylerin, imzayı attığım gün zaten gerçekleştiğini söyledi, imza atmasaydın keşke dedi… Haklıydı, 1 saat dahi evli kalıp boşansak ben duldum,eşim ise Bekar(!)dı… Dul olan bir kadınsa hayattaki en cazip özelliğini, bekarlığını kaybetmiş sayılırdı. Üstelik yeri de pek saygın sayılmazdı.. bunları düşündükçe her şeyden uzaklaşmak istiyordum, ancak eşime olan aşkım ve sevgim beni alıkoyuyor, kendimi ona karşı suçlu ve mahcup hissetme düşüncesinden bir türlü sıyrılamıyordum. Toplumumun yaydığı “birlikte olamıyorum kesin beni aldatacak zehri” kanıma karışmış, sürekli ağlıyordum."
3581, 
3582,Devam edecek.
3583,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3584,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3585,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3586,Konuk Yazar: Hatice
3587,
3588,Aslında yazıya alyansın kısa tarihçesini filan yazarak girmeyi düşünüyordum ama herkesin küçük bir Google aramasıyla ulaşabilecekleri bilgileri buraya kopyala yapıştır yapmayı gereksiz gördüm. Direkt konuya girerek bu yazıyı neden yazdığımı anlatayım. Alyansın felsefesini yapmak da yazıyı okuyanlara kalsın.
3589,"Sanal alemin nimetlerinden biri kız arkadaşlarla bir araya gelip herkesin kendi mutfağından kendisine servis ettiği çayı kahvesi eşliğinde meşrebine göre, dedikodu, siyasi gündem, magazin, özel meseleleri konuşabildiği, günün sonunda da diğer kadın toplantılarından farklı olarak yıkanacak bulaşık sadece kendi bardağın fincanın olduğu platformlar olması.
 Ne büyük konfor değil mi? Üstelik zaman kısıtlaması da yok, sohbete istediğin saatte dahil olabiliyorsun."
3590,"İşte günlerden bir gün yine böyle bir grupta, toplumun evlenmemiş kadınlar üzerindeki baskısı üzerine konuşuyorduk. Bu baskının yarattığı gerilimin nasıl sinir bozucu olduğunu filan…"
3591,Derken evlenmeyi geç yaşta tercih etmiş bir arkadaş:
3592, 
3593,"“Geç yaşına kadar bekâr yaşamış biri olarak, evli olmak ve olmamak nedir, çok iyi biliyorum. Hatta parmağınızda alyansın olması ya da olmamasının ne demek olduğunu da. Alyans takmak istedim o toplumsal korunma için ama ‘aaa zavallı evliliğe özeniyor’, derler diye çekinmiştim. Şimdi bile tekken alyansı unutmamaya çalışıyorum. Aklıma gelmişken, alyansı kalın seviyordum, kalın aldım, bir arkadaş gördüğünde ‘Ayy evlenmeyi bu kadar çok istiyordun demek ki!’ diye bir yorumla tebrik etmişti.”"
3594, 
3595,Konu bir kere açıldı mı herkesin anlatacak bir hikayesi vardı:
3596, 
3597,"“Benim de hiç alyansım olmamıştı. Bi yüzüğüm vardı onu da neredeyse hiç parmağından çıkarmıyordum. Geçen sene bir kere çıkardım. Bir erkek arkadaş ‘zaten alyans takmıyorsun yüzüğünü de çıkarmışsın. Hayırdır, ayrıldın mı?’ diye sordu. O kadar şaşırdım ki günlerce etkisinden çıkamadım. İlk işim eşimden alyans istemek oldu. 25 sene sonra alyans takmaya başladım.” diye devam etti öğretmen olan arkadaşımız: “İnsanların parmaklarına bakmak gibi bir huyum yoktu, biraz da böyle gelişti”"
3598, 
3599,“Ben hiç yüzük takmıyorum takamıyorum” dedi biri kısa ve net!
3600, 
3601,“Ben de yıllardır takmıyordum. Çocuklar doğduktan sonra aldığım kilolardan alyans olmazdı. Ne kerametse bu konuyu da en çok kayınvalide sorun eder olur olmadık yerde alyans takmadığım için beni azarlamaya kalkardı ki oğlu hiç takmazdı.”
3602, 
3603,Hımm! İlginç değil mi kayınvalidelerin rolü?
3604, 
3605,“Ben boşanmaya karar verme sürecinde çıkarmıştım alyansı. Ve eşim bir sene sonra ben söyleyen kadar fark etmemişti bile. Etrafımdan kimse de fark etmedi.”
3606, 
3607,Bu da ilginç!
3608, 
3609,“Boşandıktan sonra işe başladığım ilk zamanlar (daha önce hiç çalışmadığım ya da örgün okumadığım  için erkeklerle muhatap olmamıştım) değil ama erkeklerle muhatap olmaya başlayınca da yüzükleri ters çeviriyordum Alyans gibi görünsün diye.”
3610,"“Otuz sekiz yaşında boşandım.” diyor bir başka arkadaşım: “O zaman alyansımı çıkardım bi daha hiç takmadım, kocaman yüzükler takardım ama şimdi onları da takmıyorum üşeniyorum.”"
3611, 
3612,"Burada söze ben giriyorum. Eşinden ayrı yaşayan bir kadın olarak onunla birlikteyken alyans takmayı umursamazken (çünkü kilo almıştım parmağıma olmuyordu filan), sivil toplumda çalışmaya başlayınca, kadın meselesinde yaptığım çıkışların sonunda, “Kocasından ayrı o yüzden feminik!” fiskoslarına muhatap oldum. Bu nedenle kamusal alana çıkacaksam parmağımda bir yüzük olmasına dikkat ediyordum, şimdi de yakınlarda kaybettiğim bir büyüğümün alyansını, hatırasını saygıdan takıyorum, alyansın içinde bir kadının (yengemin) adı yazıyor."
3613, 
3614,"Sonra aklıma bulunduğum şehirde bir panele katılmak üzere gelen yazar arkadaşımla yaşadığım anı geldi. Onu almak için terminale gitmiştim yolda, çantasından ipe dizilmiş minik boncuklardan yapılmış yüzük gibi bişey çıkartmış parmağına takmaya çalışıyordu: “Yüzüksüz dışarı çıkmamaya dikkat ediyorum, çantamda da genelde bulunur bir yüzük bu sefer bu varmış” dedi. Fikirleriyle toplumda tanınan bir kadın bile baskıdan kurtulamıyordu. Şöyle açıkladı o arkadaşım bunun nedenini:"
3615, 
3616,“Yazdığın her hikayeyi başından geçti olarak gören sayısız insan var öncellikle. Kadın meselesiyle ilgili yazdığın şeyleri kişiselleştirmemeleri için ihtimam gösterirdim takmaya. Emek mücadelesi vermek için patron tarafından sömürülen işci olmanı beklemiyor hiç kimse ama kadın mücadelesi vereceksen evli mutlu çocuklu olman imkansızmış gibi geliyor bir kısım insana.”
3617, 
3618,"Neyse, bizim toplantıdaki arkadaşlardan devam edelim:"
3619, 
3620,"“Kocam için yüzük çok önemli. Bir defa kaybettim bir hafta sonra buldum. O bir haftada nerdeyse boşanıyorduk. O derece yani :) Benim hiç takasım yok, sık sık evde unutuyorum. Unuttuğumu görse bir saat söyleniyor… Yüzük önemli vesselam.”"
3621, 
3622,Genç bir arkadaş:
3623, 
3624,“Ben yıllardır yüzük takmıyorum ama her yere oğlumla beraber gittiğim için onu doğal yüzük olarak değerlendiriyor toplum buna ne diyorsunuz ablalar?”
3625,Ablalardan biri: “Evet ya çocuklar küçükken öyle oluyor.”
3626,Bir diğeri: “Buralarda çocuk bi anlam ifade etmiyor. Uçakta adamın biri bana fena asılmıştı. Kucağımda bebeğim  vardı. Adam beni otele davet etti. O kadar yani.”
3627, 
3628,"Argo konuşan biri olarak “yuh öküz” nidası çıktı ağzımdan. ( ayh yine türcü küfür, dilime biber sürmeli)"
3629, 
3630,“Benim yüzüğüm yedinci yılımızda göle düştü. Dalıp aradılar ama bulunmadı. Sonra her evlilik yıldönümünde  yüzük istedim almadı. Uğursuzluk sayıyordum. 9 yıl yüzük bekledim. Sonra boşandım”.
3631, 
3632,"“Peki erkeklerin yüzük takıp takmamasına ne diyosunuz, eşleriniz takıyor mu hanımlar?”"
3633, 
3634,İşte kaçınılmaz an! Dönüp dolaşıp erkeklere gelmişti konu yine.
3635, 
3636,“Benimki yüzüğünü asla çıkarmaz. Bana da her fırsatta kendini örnek gösterir”
3637, 
3638,“Benimki ilk başta takmaya çalıstı ama o da takamıyor orada burada unutuyor dedim ben hem takmıyorum hem kafaya da takmıyorum uğraşma ”
3639, 
3640,“Alyans takmayı severdim ben. Kocam da hiç çıkarmazdı. Boşandıktan sonra alyans taksaydım tekrar evlenmiş dedikodusu çıkardı. Yani boşandığım duyulduktan sonra alyans takmak daha büyük sıkıntı olurdu benim için. “
3641, 
3642,"“Biz evlendiğimizde pek radikaldik ya… Yüzük filan takmadık, gelinlik vs. de. İşte ben bir yıldır takıyorum o da çıkarmaya üşendiğimden artık. Kocam hiç takmadı. Hatta alyans isteyince o ne diye sormuştu yüzükle ilişkimiz bu boyutta yani”"
3643, 
3644,“Abla çok iyi anlıyorum. Annemle babam da eve koltuk alana kadar 10 sene geçmiş. Siz öyle bi dönemsiniz valla.”
3645, 
3646,Yeni nişanlanmış olan biri:
3647, 
3648, “Ya o değil de taze nişanlı olarak çok erken konuşuyorum belki ama bir güven veriyor alyans. Bunun aynısından takan birisi var hissi veriyor.”
3649, 
3650,Aptal aşık evresi:))
3651,"
Evlenmek üzeri olan diğer bi arkadaş:"
3652, 
3653,"“Birbirinin eşi olan antik motifli yüzük almayı düşündük, ama öyle şeyler çok pahalı parmağımızda servet taşıyamayız, hem ne lüzüm var böyle şeylere deyip yüzükten vaz geçtik.”"
3654, 
3655,Çok genç yaşda evlenen biri de:
3656,"“Yüzük almıştık en başta, ama takmadık ikimizde sonradan. Bir sebebi de yok. Sadece anlam yüklememişiz demek ki hiçbir fikrim yok :) Ama saklıyoruz yine de, sevdiğimiz bir obje olarak duruyor. Onun yerine kolyemiz vardı bi ara beraber takıyorduk. Bir arkadaşım var, evlenirken parmaklarına dövme yaptırmışlar. çok tatlı olmuş desen gibi birşey. o da bir fikir. Ama tabi sürekli duruyor bu sefer de dövme olunca.”"
3657, 
3658,Ya bu sohbet tam Reçellik yazı oldu yazayım ben bunu.
3659,Yaz valla.!
3660,Yazdım.
3661, 
3662,*80 yaşındaki annemi üç saat mesafedeki komşu şehirde oturan kızkardeşime göndermek için otobüse bindirirken bana dönüp “yüzüğünü ver yolda parmağım boş kalmasın” demesi var ki belki de bu yazıyı yazdıran asıl neden bu!
3663,80 yaşında bir kadına 3 saatlik otobüs yolculuğunda kendini güvende hissettirmeyen ve parmağında ki yüzükle “ sahipli” olduğunu göstermek zorunda hissettiren  erkek egemen bu düzen!
3664,"**Sizde kendi alyans hikayelerinizi yorumlara yazın, merak ediyorum kimbilir ne ilginç olaylar yaşanmıştır alyans etrafında."
3665,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3666,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3667,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3668,Konuk Yazar: Sümeyye Zengin
3669,
3670,"İnsanı seyahat ettirmeye iten iç motivasyonu nedir? Özellikle Avrupa’nın her bir politik adımının İslamofobi’yi tetiklediği söylenirken, misal, İngiltere’de Brexit sonrası İslamofobi başlıkları, görünür bir Müslüman kadın neden tek başına Avrupa’ya gitmek ister?  Reçel Blog gezi yazıları dizisinden sonra kendi bireysel hikayemle bu diziye bir katkıda bulunmak istedim."
3671,"Efendim benim seyahat hikayem dünyayı otostopla gezen, hiç bilinmedik-görülmedik yerleri keşfe çıkan insanlar gibi aşırı ilham verici değil, baştan söyleyeyim. Ancak her insanın yaşadığı deneyim en özel ve farklıdır bir diğerinden. Beni motive eden sebeplerin başında eğitimime katkı sağlayacak Erasmus staj programına katılarak kendimi gerçekleştirmek geliyordu. Ailemden, sevdiklerimden, bildiklerimden uzak olarak kendi başımın çaresine bakmak; staj yapacağım kurum, konaklayacağım yer ve iki aşamadan oluşan vize işlemleri için konsolosluk ile tüm müzakereleri kendi başıma yürütmek kendi gerçekliklerimdi. Beni motive eden diğer bir sebep ise, elbette her insan gibi gidip görmek isteyeceğim, gerek diline gerek ise dokusuna hayran kaldığım şehirlerin olmasıydı. Bunları keşfetme arzusu bende de baskındı. Yukarıda sorduğum soruları ise yazının sonuna geldiğimde cevaplamış olacağım."
3672,"Gelelim Londra’da bana göre çok kısa süren, ama bir o kadar da her bir günümü dopdolu yaşadığım üç ay boyunca deneyimlediklerime. Gidiş günüm 15 Temmuz’dan tam bir hafta sonrasıydı. Yurtdışı çıkışları inanılmaz sorunluyken; tüm bu karmaşa içinde ben ülkeden ilk kez ayrılmıştım. Kafam “İngilizler çok mu soğuk insanlardı?”, “Kilise yurdunda Müslüman olduğum için ayrımcılığa maruz kalır mıydım?” sorularıyla doluyken, bunların hiçbirisiyle karşı karşıya kalmadım. Kilise yurdu demişken; konakladığım ilk evden bahsetmek istiyorum. Yurt değil de ev diyorum çünkü  ev sıcaklığını arattırmadı bana. Birçok Türkiye vakfına başvurmama rağmen gidişime günler kala hâlâ bir yer bulamamışken, tevafuk bu ya, bir hocam daha önce kaldığı bir Katolik kilise yurdundan bahsetti. Hem merkeze yakın, hem de o bölgedeki diğer yerlere göre ucuz olması hasebiyle cazip gelmişti bana. Fakat hakkında o kadar az bilgi vardı ki orada ne ile karşılaşacağıma dair en ufak bir fikrim bile yoktu. Sonuç itibariyle dini inancımı da belirten başvuru formunu doldurup göndermiştim. Tabi ki de dini inancımı bilmeleri gerekiyordu, sanırım, ne de olsa Katolik kilise yurduydu. "
3673,"Havaalanından Londra’nın o karmakarışık, asansörleri olmayan, metrolarından üç aktarma yaparken kimseden yardım talep etmeme rağmen insanların bavulumu taşımama yardım etmeleri çok duygulandırmıştı beni. Yurda vardığımda ise ciddi bir şaşkınlık içindeydim. Ne kadar çok Müslüman kalıyordu bu konakta böyle! Üstelik biz Müslümanlar için vejetaryen yemek çıkartıyorlardı. Ve rahibelerden ne Müslümanlara ne de Hristiyanlara karşı herhangi bir misyonerlik faaliyetine de şahitlik etmedim. Bu nedenle dünyanın dört bir yanından insanlar burada kalmayı tercih ediyorlardı sanırım. Burada bir dipnot vermek istiyorum, lisedeyken bir gün sınıf arkadaşım benimle alay edercesine “Nesin sen böyle, rahibe gibi giyiniyorsun?” demişti. Konakta kaldığım her gün rahibeler benim ne kadar da aydınlık, ferah ve şık giyindiğimi söylediklerinde bu küçük ironi aklıma geliverir tebessüm ederdim. Dolayısıyla orada geçirdiğim süre zarfında başka ucuz konaklamalar bulduysam da; bu sıcak, farklı kültürlerle dolu ortamdan ayrılmak istemedim."
3674,"Londra’dan biraz daha çok bahsetmek istiyorum; İstanbul gibi kalabalık bir şehirden sonra oraya alışmak zor olmamıştı. Fakat farklı olarak; Müslüman kadınlar kamuda, restoranlarda, otobüslerde başörtülü çalışabildiği gibi diğer dini gruptaki insanlar da inançlarına göre giyinip çalışabiliyorlardı. Hatta okullarda “Bugün benim inancıma göre dini bayramım, okula gitmemekte özgürüm.” derseniz, kimse size bir yaptırım uygulayamazdı.  Hal böyle olunca İslamofobik yahut ırkçı şeklinde niteleyebileceğim bir bakışa, imalı bir davranışa maruz kalmadım. Hatta sadece Müslüman erkekler tarafından rahatsız edildiğim doğrudur. Diyalog ise şöyle başlardı:"
3675,"“You’re a Muslim and I’m a Muslim, so..” "
3676,“So what!” 
3677,"Ne yani ikimiz de Müslümansak; Allah kabul etsin ne diyelim. Lakin bu rahatsızlık boyutunu, Türkiye’dekiyle kıyaslayamam bile. Bu nedenle ülke içi gezilerimde gece ve gündüz tek başıma gönül rahatlığıyla otobüs, tren ve uçak yolculuğu yapabildim. Şehirde Müslüman popülasyonun fazlalığı helal market, pazar ve restoran bulmamı kolaylaştırıyordu. Kafe, restoranlarda ise çalışanların “Bunu yiyemezsiniz, helal değil.” diye uyardıkları da olurdu."
3678,"Benim görünür bir Müslüman olarak yaşadığım en önemli deneyimlerimden biri, başörtümle hiçbir ekstra kontrole tabi tutulmadan Houses of Parliament’te iki milletvekili ile aynı ortamda bulunmaktı. Elimi kolumu sallayarak girmiştim gerçekten parlamentoya. İkincisi ise sivil toplum kuruluşlarını bir araya getiren bir eğitimde birçok farklı etnik, din ve cinsel eğilimli insan ile aynı sorunları tartışabilmek, ortak paydada buluşabilmek idi. Konuşmayı yöneten kişi trans bir kadın, sağımda İranlı Şii bir kadın, solumda Ermeni bir kadın, karşımda Yahudi başka bir kadın derken belki akademide yıllarca edinemeyeceğim müthiş bir değer elde etmiştim."
3679,"Sona gelirken, başta sormuş olduğum sorunun cevabını kısaca özetlemek isterim. Elbette ki benim iddiam “Orası dünyanın mucize bir cennetidir.” değil. Orada da kötü, ırkçı, insanlarla karşılaşmanız pek mümkündür, her toplumda olduğu gibi. Yalnız bu, farklı ülkelerden göçmenlerin ve o ülkenin vatandaşlarının bir araya gelip, birbirlerini hiç dışlamadan yaşayabildikleri gerçeğini değiştirmiyor. Ben görünür bir Müslüman kadın olarak Katolik kilise konağında kalmayı, herhangi bir Türkiyeli kurumun yurdunda kalmaya tercih ettim. Orada tanımadığım insanlar tarafından yardım alırken, hiç tereddüt etmedim, en çok da kendi ülkemde başörtümden ve düşüncelerimden dolayı hiçbir gruba aidiyet duymadığım için dışlandığım hâlde, orada insan olarak değer görebildim. Tüm bunlar neden Avrupa’ya tek başına gitmek istediğimi ve oradaki yaşamımın nasıl kolaylaştığını açıklar diye düşünüyorum, daha ne olsun!.."
3680, 
3681,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3682,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3683,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3684,Konuk Yazar: Ayşe
3685,"Reçel Blog’un Orhan’ı, ölmedi, kıtalar dolaşıyor*. İstanbul Şehir Üniversitesi’nin ataerkiyi bir övünç kaynağı olarak gören Müslüman erkekleri, Orhan örnekliğini benimser ve yola koyulurlar. Hepsinin ortak noktası iktidarlarını her alanda hakim kılma çabaları ve bunu pratiğe dökerken hadlerini epeyce aşmaları… Kibir ve cehalet gibi hasletlerin vücut bulmuş örnekleri de bu hadsizliğin temsilcileridir. Birbirlerine veyahut tanımadıkları birine gösterdikleri saygılı tavırları —saygıdan ziyade insan gibi bir muameleyi— bir kadına reva görmemeleri, kadınların hakları ve hayatları üzerinde tasarrufları olduğuna inanmaktan ileri geliyor ki, bu da güç şovuna meftun erkekliği açık ve seçik bir şekilde gösteriyor. Bu türün sosyal etkileşimleri kendilerine yetiyor, yabancı biriyle karşılaşmak konforlarını bozduğundan, ellerinden geldiğince çeşitliliğin karşısında durmaya gayret ediyorlar. E tabi dünyada yaşıyorlar, dışarı çıktıklarında bir karşılaşma ister istemez yaşanıyor, bu zamanlarda ise bizim konformist beyinlilerimiz bocalayıp kalıyorlar."
3686,"Yerel hikayemize ortadan başlayacağım, en taze haberden. Lokasyonumuz İstanbul Şehir Üniversitesi yeni kampüsünün öğrenci merkezi binası. Binada bir adet büyük mescid var ve bu büyük mescid tıpkı camilerde olduğu gibi içinde bir kadın kısmı da içeriyor. Fakat kadın öğrencilerin çoğu bunun farkında değil ve namaz kılmak için çok uzaktaki başka binaları tercih etmek durumunda kalıyorlar. Mescidin farkında olan bazı kadın öğrenciler ise mescidden herkes faydalanabilsin diye amme hizmetidir diyerek “erkek mescit” ibaresinin hemen altına “ve kadın” diye ekliyorlar. Bu durumdan rahatsız olanlar ise durmuyor ve erkeklikleriyle konuşuyorlar;"
3687,
3688,"Bugüne kadar ahlak ve zekadan yoksun çok anti-feminist eylem görmüştük. Bu yapılansa yalnızca feminizmle mücadele değil, kadınlığa açılmış bir savaş… Hiyerarşik bir üstünlük varsayıldığından, kadınlara bu zindan hayatını yaşatmakta hiçbir beis görmüyorlar. Alaycı tweetleriyle de kendi ideolojik bagajlarının ne denli tutarsız olduğunu örtbas etmeye çalışıyorlar."
3689,"Bu örnekte de, eril zihniyetini pratiğe dökmekten çekinmeyen adamımız, kadınların “mescid” ibaresinin altında kendi varoluşlarını işaret etmesini yediremiyor ve bunu “feminen duyguları ifşa etmek” diye komik bir ifadeyle nitelendiriyor. Feminen duyguların ifşa edilebilirliğini erkekler belirleyemez. Bu belirlemeyi, erkekliğini bir övünç kaynağı sanan zihniyet yaptığında gülünç olur; çünkü bu erkek kendi cinsiyetini ifşa etmekten hiç sakınmamış üstelik bunu yaparken de bir güç hiyerarşisi kurup, erkeği kadından üstün addetmiştir. Kadınlar kendi varlıklarını ortaya koyacaklar ve bunu erkeklerden farklı olarak hiyerarşik bir güç yapısı inşa etmeksizin yapacaklar."
3690,                             
3691,"Adamımız, Allah’ın her insana olduğu gibi kendisine de vermiş olduğu cinsiyet özelliğini övünç kaynağı olarak görüyor çünkü kendi gayretiyle edinmesi gereken ahlak, şahsiyet özelliklerini edinememiş birisi. Kendi çabasıyla elde etmemiş olduğu erkeklik cinsiyetini, toplumda da böyle gördüğünden, üst bir özellik zannediyor ve bunu yeniden üretmekten keyif alıyor. Üstünlüğün canhıraş mü’mini, bu sözcükleri yazarken ikinci defa düşünmüyor bile."
3692,"Bir tanesi de psikolojik bir analiz kasıyor, velev ki haklı bir iddia, bu travmayı yaşatan toplumun üreticilerini, kadınların travmalarına sebep tacizi, tecavüzü, şiddeti ve aşağılamanın binbir türünü icra eden erkekliği sorgulamak aklına bile gelmiyor."
3693,
3694,"İşbu iktidar muhterisleri, kendi içlerinde hiç farklılık göstermiyorlar, tipik birkaç özellik ve davranış biçimiyle ayırt edici oluyorlar zaten. Yaptıkları eylem eleştirildiğinde bir başka güç ile korkutma/ bastırma arayışına giriyorlar. Kadınların hayatları üzerinde hak iddiasına cüret edebilmelerinin arkasında, kendi güçlerini körükleyen bir başka otorite olduğunu itiraf etmiş oluyorlar.   "
3695,                             
3696,"Katliamların, büyük kötülüklerin, savaşın, yıkımların failleri Kur’an’da  nitelendiği şekliyle cahil ve zalim olan insanlardır. İnsandaki potansiyel kötülüğün açığa çıkması ufacık bir kıvılcıma bakar ve yayılması an meselesidir. Şehir Üniversitesi özelinde twitter aracılığıyla yapılan “anti- feminist” eylem, ufak bir kıvılcımın nasıl yangına evrilebileceğine örneklik teşkil ediyor. Bu eylemi yapanların ülke ve dünya gündeminden haberleri olmamalı ki(!) böyle organize bir kötülüğe kapı aralamak istesinler. Bu kişilere, memlekette de dünyada da erkek arkadaşları, eski eşleri, veya yabancı erkekler tarafından tacize, tecavüze uğrayan ve canice öldürülen kadınları hatırlatalım. Ülke özelinde, bu kadınların davaları görülürken yapılan adaletsizlikleri hatırlatalım. Eşlerini evlatlarının önünde canice katleden erkeklerin iyi hal indirimi ile azaltılan cezalarını veya cezasız bırakıldıklarını hatırlatalım. Ucuz iş gücü görülen kadınların işyerlerinde patronlarından alamadıkları maaşlarını haykıralım. Bu kadınların fabrikalarda, erkeklerden gördükleri cinsel tacizi, aşağılanmayı ve cinsiyetçi hakaretleri çarpalım yüzlerine. Haykıralım ki nasıl bir iğrençliği madalya olarak taşıdıklarını bilsinler. Bilmeyenler bilsin, ancak eylemin bir halk hareketine dönüşmesi (!) övünelecek bir şey olarak sunulduğuna göre, bilinçli bir kötülük üretildiğini görüyoruz. Hatırlattıklarımızdan yola çıkarak kendi gündemimize gelelim. Böyle bir toplumsal zihniyetin üniversiteye tezahürü elbette çok farklı düşünülemez. Bu organizasyonun temel mesajı şudur; “Ellbetteki kadınlar bir şekilde bir yerlerden erkeklere alan açmalıdır. Nasıl mı? Kendi alanlarından fedakarlık ederek. Kadınlar madem ki okula geliyor, öyleyse çok görünür olmayarak, ibadethanede bulunmayarak, varoluşlarını o kadar da hissettirmeyerek gelmeliler”. Bu protestonun bugün her ne kadar geçerliliği olmasa da, tweet’in beğeni sayısından ve sonrasında atılan pek çok tweet’ten anlaşılacağı üzere çok fazla şakşakçısı var ve saniyeler içerisinde bu sayıya ulaştı, ulaşabiliyor. Ancak kadınlar durmayacak; iktidar hırslarıyla kadınları yenemediler, yenemeyecekler. “İrfan dedikleri o erkekliği kazıya kazıya yok edeceğiz, onlar da bunu kabul edecekler”. "
3697,* bakınız: Arif Nihat Asya “Naat”.
3698,
3699,
3700,Bu yazı ilk olarak Emek ve Adalet Platformu websitesinde 6 Aralık 2017 tarihinde yayınlanmıştır:  http://www.emekveadalet.org/genel/sehirin-orhanlari/ 
3701,
3702,
3703,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3704,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3705,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3706,Konuk Yazar: Ceren Ataş
3707,
3708,"Lisedeyken en yakın arkadaşlarımdan biriydi Ayşe. Birbirimizin sohbetine doyamazdık, ailevi mevzûlar, aşk, arkadaşlık, siyaset, din… Bu konular üzerinde konuşmaktan, tartışmaktan keyif alırdık. Bizi tanıyanlar birbirimize çok zıt iki arkadaş olduğumuzu düşünürdü; kendilerince haklılardı. Ben o zamanlar keskin bir “sosyalist”tim, Ayşe ise “ılımlı İslamcı”. Bana namaz kılmanın kendisine verdiği iç huzuru, hayata bakışını ne kadar derinden etkilediğini anlatırdı. Sünni bir kadının yaratıcıya karşı hislerine temas ediyor, hayatı algılayışına şahitlik ediyordum. Onun bakışı ne bana anlatıldığı gibiydi ne de “erkek siyasetçilerin” televizyon kanallarında bahsettiği gibi. Bir kadının yaşantısını ancak bir kadından dinlenmeliydi."
3709,"Şaşkınlığımız karşılıklıydı; Ayşe hiç duymamıştı “Mum söndü.” yalanını, hayret ediyordu Alevi bir kadından dinlediklerine. Tıpkı benim ona karşı tavrım gibi, yargılamadan yalnızca anlamaya çalışıyordu beni. Sonra “İnancımız böyle değil.” diyerek üzüntüyle teselli etmeye çalışıyordu, kendi yapmadığı ama dini adına yapılan hatalardan dolayı mahcup… Böyleydi sohbetimiz. Biz muhabbete başlayınca etrafımızdaki herkes çekiliyordu; sanıyorum saatlerce iki kadının inanç-toplum üzerine muhabbeti liseli gençlerin alaka alanı değildi."
3710,"Gün geldi, lise bitti. Ayşe ailesiyle başka bir şehre taşındı. Teknoloji ile arasının iyi olmaması dolayısıyla iletişimimiz koptu onunla. Dört sene sonra buldum numarasını, aradım. Tesadüf mü dersiniz kader mi karışmam; İstanbul’a geliyordu. Görüşeceğimiz için çok heyecanlanmıştım; ama bir şey söylemesi gerektiğini vurguladı: “Ceren ben kapandım.”"
3711,"Ne demek yahu kapanmak dedim kendi kendime, insan neden kapansın, neye kapansın? İşin ilginci bunu neden belirtme ihtiyacı duyduğunu anlayamamıştım, onunla yüz yüze gelene kadar! Bir kadın başörtüsü takmaya karar verdiğinde ona “bir siyasi partinin sembolü” gözüyle bakılıyormuş meğer. Hemen evlen çocuk yap baskısı oluyormuş, kendisini eve kapatacağı, “geri kafalı” olduğu algısı oluşuyormuş meğer. Kendisine uygun olanı veya inancı gereği yapmaya karar verdiği bu eylem ona pek de hoş dönmemişti insanlar tarafından. Onun çekincesi buymuş yaşadıklarından ötürü. Ne ben öyle biriydim ne de o. Dört sene sonra bir araya geldiğimizde kendimize bir şeyler katmış ve evet belli değişimler geçirmiştik; lâkin insanlara karşı hoşgörümüzde bir değişim yoktu. Daha demokrat insanlardık; artık keskin bir sosyalist değildim, Ayşe ise o kadar milliyetçi değildi. Ancak onu ilgilendiren bir mevzûydu başörtüsü, bir kadının hisleri ile alakalıydı. “Kapanmak” diye bir kullanımı asla kabul etmiyordum. Neden mi?"
3712,"Aradan iki sene geçti. Ayşe yine İstanbul’a geliyordu ve yine bilmem gereken bir şey vardı. O “açılmıştı”. Aynı tepkiler döndü kafamda; ne demek yahu açılmak, insan neden açılsın, neye açılsın? Herkesin merak ettiği gibi inancında bir değişim mi olmuştu? Hayır. Politik bir tavır mıydı? Hayır. Kendince nedenleri vardı, hakkını verebilmek için daha iyi bir noktaya gelmek istiyordu. Nedenini ben sormadım, neden sorayım? Ayşe anlatmak istedi; zira biz birbirimizi bilirdik. Lâkin zordu, zormuş daha doğrusu. İnsanın kendisini çıplak hissetmesi gibi bir şey ilk başlarda. Bunda insanların bakışının da etkisi vardı elbet. Neden direkt “namus” sorgulanır böyle bir durumda ve tabii sonsuz merak…"
3713,"Kime ne? Bir kadının tercihinden kime ne? Her iki durumda içinde söylüyorum bunu: kime ne? Özgür bireyleriz, özgür kadınlarız. Komşusundan mahallenin şeker amcasına, eski sevgiliden, uzaktan akrabaya herkesin ağzına bir cümle doldurma hevesi ne büyük hadsizlik! Açık-kapalı söyleminin de kökeni bu zihniyet değil mi? Bizi belli kalıplarla unufak etmeye çalışan, kadını erkeklik üzerinden öven veya yine erkeklik üzerinden aşağılayan bu kafadan ancak dayanışmayla kurtulabiliriz. Kadın dayanışmasıyla! Ne Ayşe kapalı bir kadın ne de ben açık bir kadınım. O başörtülüydü, ben başörtüsüz!"
3714,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3715,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3716,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3717,Yazar: Büşra Eser
3718,
3719, 
3720,"Ayşe Tükrükçü, hayatının bir dönemini evsiz olarak geçirmiş bir kadın. Kendi hikâyesini hayata sımsıkı sarılmanın bir yolu haline getirmiş. Aslında pek çoğunuzun Şefkat-Der ya da Çorbada Tuzun Olsun Derneği sayesinde ismine aşina olduğu birisi. Sonrasında Dilara Moran ile beraber Hayata Sarıl Derneği’ni kuruyorlar."
3721,"Özellikle kadınlar için evsiz olmanın, sokakta olmanın ne kadar zor olduğunu, tacizin, tecavüzün, her şeyin var olduğunu anlatıyor röportajlarında."
3722,Bir kadın için 38 gün kıyafetlerini değiştirmeden yaşayabilmek ne kadar zor bilemezsiniz. Yemek yemenin nasıl bir nimet olduğunu da… İnsanlar çocuklarına kızar “Şu yemeğini ye.” der. Bense onları gördüğümde “Allah’ım bir an önce doyup kalksalar da kalanları yesem.” diye dua ederdim. Hastanedeki refakatçiler içtikleri çayı yarım bırakırdı. O bardağın içine sigara izmaritlerini atarlardı. O içine attığını görmezdi ama bardağın içindeki sıcak çayı görürdü gözlerim.
3723,Bugünlerde ise hayli meşguller. Çünkü uzun zamandır hayalini kurdukları Hayata Sarıl Lokantası’nın kapılarını açtılar.
3724,"İlk defa, 21 yıl sonra sigortalı bir işim var. Mutfak eğitimi aldım, sertifika aldım. Kendime “Geçmişim bitti.” dedim. Sertifikayı elime alınca çığlık atıp “Başardım. Lanet olsun sana geçmiş. İşte geleceğim!” diye haykırmak istedim."
3725," diyor bugünü  için. O zamanlar, evsiz yaşarken, hep şöyle demiş kendi kendine:"
3726,"Bir gün zengin olursam evsizlere yardım edebileceğim. Bir lokanta, çamaşırhane, konaklama ne olursa demiştim kendime. Terk edilmiş bir bina gördüğümde içimden hep “Şurayı bize verseler biz orada neler yapmayız ki!” diye geçirir, dua ederdim."
3727,"Kendisinden, vermenin ve yardım etmenin adabına dair alacağımız çok ders var. Kendisi çorba dağıttığı dönemlerde de her bir evsizle birebir ilişki kurmuş, hikayelerini dinlemiş, saygıyla yaklaşmış. En basitinden, kendi yemeyeceği hiçbir şeyi bir evsize ikram etmemiş: "
3728,"Benim için önemli olan, evsiz bir insanı, lokantaya giden sıradan bir insan gibi ağırlamak. Önlerine peçetelerini koyup, çatallarını yerleştirip onlara hizmet etmek."
3729,"Lokanta 19:30’da günlük müşterilerine kapılarını kapatıp, evsizlere hizmet vermeye başlıyor. Bu arada lokantada çalışanlarının büyük çoğunluğu evsiz ya toplumdan dışlanıp, sokağa mahkum kalmış kişiler. (Bu noktada mülteciler/göçmenler için kullanılan bir slogan aklıma geliyor: Kimse nedensiz kaçmaz, hepimiz göçmeniz. Aynı şekilde düşünürsek kimse sebepsiz de sokağa mahkum kalmaz.) Çalışanlar  sigortalı bir işe girmiş oluyorlar, mutfak eğitimleri alıyorlar. Ekip 6 ayda bir değiştiriliyor, eskiler yeni yerlere yerleştirilirken, Hayata Sarıl’a yeniler geliyor. (kaynak) "
3730, 
3731,
3732,"Bu halleriyle, hedefleriyle bana bir şeylerin farklı olabileceği, dünyanın başka şekiller alabileceği umudunu veriyorlar. Ama desteğe ihtiyaçları var.  Kendileri, gerçekten de, insanların oraya gelmesini, yemek yemesini, lokantaya destek olmasını, askıda yemek için para bırakmasını temenni ediyor. Siz de belki toplantınızı, kitap okuma grubunuzu, arkadaş buluşmalarınızı Beyoğlu’ndaki bu mekânda düzenlersiniz. Çünkü burada yaptığımız her şey, kendimizden başkaları için bir şey olacak, başkalarına katkı sağlayacak.  "
3733,"Bizler Reçel Blog olarak sadece bir haber girmek istemedik. Lokantayı ziyaret etmek, destek olmak da istiyoruz.Bu yüzden  9 Aralık Cumartesi günü 14.00’da beraber yemek, tanışmak, Ayşe ve Dilara hanımlar ve diğer lokanta çalışanlarıyla sohbet etmek için Hayata Sarıl Lokantası’nda küçük bir buluşma organize etmek istiyoruz. Bunlar dışında yemek üzerinden sosyal fayda yaratmak, gönüllülük deneyimleri, evsizler ve mülteciler hakkında konuşacak çok şeyimiz var."
3734,"Lokanta ile şimdiden konuştuk, bizleri bekliyorlar. Lokantanın fiziksel şartları müsaade ettiği sürece gelmek isteyenleri bekleriz. Fakat rezervasyon yaptırmamız gerek, katılmak isteyenler aşağıdaki linke tıklayabilir:"
3735,"Buluşma: 9 Aralık Cumartesi, 14.00 "
3736,Yer: Beyoğlu 
3737,Detaylar için tıklayınız.  
3738,"*6.12.2017- 10.00 itibariyle kayıtları kapattık, ilginize teşekkürler.  :) "
3739,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3740,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3741,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3742,Yazar: Z
3743,
3744, 
3745,"Size Orhan’dan bahsedeceğiz. Orhan pek de özel biri sayılmaz. Kendisi birkaç aydır Reçel Blog’u takip eden, kimi yazılarımızın altına hoşnutsuzluğunu dile getiren yorumlar yapan bir kimse. Nasıl mı?"
3746,"Mesela, sitede Abdülmecit Köşkü’ndeki sergiye saldırıyı konu alan “Kapıyı Çalmak” başlıklı bir yazı yayınlanır. Orhan “Kapıyı açmıyorum; dışarıda, soğukta kal” demek için oradadır. "
3747,
3748,"Yahut, kadının imamlığına dair tartışma yürüten bir yazının altında “İğrenç, iğrenç, iğrenç!” diyerek belirir, “Özgür kadın olma uğruna dinden çıkacaksınız” diye size uyarır. Fakat Orhan bizi hem döver hem sever gibidir. "
3749, 
3750,"Orhan’a göre “özgür Müslüman kadın” olma günahına bulaşan kadınlar erkeklerle aynı safta namaz kılmak ister, şort için eyleme katılır, kamusal alanda ısrarla var olmak ister ve Women Studies’de okur…"
3751,
3752, 
3753,Orhan kendine bu fikirlerinden dolayı karşı çıkan erkekleri de anlayamaz. Bir insan erkek haliyle neden İslam’ı eğip büken kadınları savunur ki diye düşünür. “O kadınlar var ya o kadınlar…”
3754,
3755, 
3756,Son olarak Orhan sorunlu evliliğini anlatan bir kadının yazısına yorum yapmaya geldiğinde ise olaylar kendiliğinden gelişir. Belli ki Reçel okurlarının Orhan’a artık yeter deme vakti gelmiştir. 
3757, 
3758,
3759, 
3760,Hatta “Orhan Git” kendi çapında küçük bir akıma bile dönüşür.
3761, 
3762,
3763,
3764, 
3765,
3766,Doğrusu Orhan da gitmiştir… Kendisini o zamandan beri gören olmadı.
3767,"Peki kim mi bu Orhan? Orhan’ı zaten hepiniz tanıyorsunuz. Orhan içimizden biri. Orhan otobüste karşı koltukta, okulda yan sırada, iş yerinde çapraz masada."
3768,O bir trol değil! Kendisi samimiyetle ahiretimiz için endişeli. Kağıttan erkeklik kalesi üflersek yıkılır diye de telaşlı ve öfkeli.
3769,Seni görüyoruz ama bize de yazık be Orhan. Artık git Orhan. Git kendini çok sevdirmeden.
3770,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3771,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3772,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3773,Konuk Yazar: İsimsiz
3774, 
3775,
3776,"37 yaşındayım. Çok başarılı sürdürdüğümü düşündüğüm 32 yıllık bekarlık hayatıma hamile kalarak ve kocaya kaçarak veda ettim. 5 senedir bunu neden yaptığımı düşünsem de, cevabı hâlâ bilmiyorum. Ama şunu biliyorum; yine olsa asla yapmazdım. Hamile kalmayı değil, evlenme işini."
3777,"Evlendikten sonra feminist olanlardanım. Üzerime bir cam fanus kapatılmış gibi hissediyorum. Hayır, zaten hayatımın baskılarla dolu geçtiği yetmezmiş gibi; bir de koca baskısı soktum hayatıma. Aslında tam olarak baskı değil, yazarken bile üzeri kapalı baskıları yeniden hissedip, kalbim sıkıştığı için vazgeçip, yeniden “Evet, baskı…” diyorum."
3778,"İki çocuk doğurdum. İlki aşkımın meyvesi, ikincisi istemeden yaşanan gebelik. İkisini de, evet çok seviyorum (Bu cümleyi kurmazsam herkes tarafından kötü anne olacağım için kurmadan geçemedim). Memleketin nadide dar kafalı şehirlerinden birinde, bu dar kafaya özünde sahip, ama dilinde inkar eden bir kocayla ve iki çocukla yaşam mücadelesi veriyorum. Kafam her sabah ayrı bir dünyaya uyansa da, bedenim her gün bu zihniyete gece ve gündüz hizmet etmekte. Bazen yorgunluğumun zihnimin suçu olduğunu düşünüyorum. Bir zihin, bir dakika bile, yaşadığı hayatı kabullenip “Bir şey yapmalıyım.” düşüncesinden uzaklaşmaz mi yahu? Yok uzaklaşmıyor. Köyde annemin camlarını silerken de, kayınvalidemin evini temizlerken de, ve ya kocama karşı kutsal vazifemi yerine getirirken de uzaklaşmıyor. Beni haddinden fazla yoruyor. Bu aralar kendim için bir projeye dahil olmaya bu kısır döngünün dışına çıkmaya çalışıyorum. Benim çok önemli olan bu projeden eşim sadece telefonumu karıştırırken nispeten haberdar oluyor. Çünkü o muhteşem yorumları ile beni paçalarımdan tutup aşağıya çekmesini istemiyorum. Ama iki çocukla çok fazla hareket alanım yok ve yardım isteyebileceğim kimse de yok. Debelenip duruyorum.Bazen zihnime “Sen olmasaydın hayat çok kolay olabilirdi.” diye çemkiriyorum içimden. Bazen de “Sen olmasaydın hayatım muhteşem olabilirdi.” diye kocama çemkiriyorum dışımdan. Bir-iki kere bu yüzden bir-iki tokat falan da yedim. Abartmayın canım kocam o benim. Sonra ne mi yaptım?“E kızım sen de az çenemi tut, adamın damarına bastın.” diye kocamı haklı çıkardım. Doğrusu da bu uzatmayın."
3779,"Bunları neden mi yazıyorum? Boşvermişlikten. Teslim olmadım ama, içimden yaşamayı öğrendim. Farklı yanlarımı, susmayı öğrendim. Sivrilmiyorum artık. Üç senedir kadınlar beni güne dahi çağırmıyorlar. Ya deli olduğumu düşünüyorlar, ya da benden çok hazzetmediler. Şimdi çocuklarımı tamamen sisteme entegre, asla düşünmeyen, kolaylıkla iki yüzlü bir hayat yaşayabilecek, topluma karışabilecek bireyler olarak yetiştirmeye çalışıyorum. Mutlu olsun yavrucaklar. Benim yaşadıklarımı yaşamasınlar."
3780," Çok yazarım, uzun yazarım ama, şu anda üşeniyorum. Siz de yol yakınken dönün. Kocalarınıza itaat edin. Olur da bu yazıyı yayınlarsanız da, isimsiz yayınlayın. Nasıl olsa buralarda zaten kadının adı yok. "
3781,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3782,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3783,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3784,Konuk Yazar: Zeynep Doğusan
3785,
3786,"Seyahat etmek insanın sahip olduğu imkanı neye harcamak istediğiyle ilgili bir karar. Ne zaman, nereye, kiminle ve ne için gideceğinize önce sizin karar vermeniz ve çoğunlukla da çevrenize bir açıklama yapmanız gerekir. Bir de belli bir yaştan sonra kazanılan parayı kenara koymamak, başka bir değişle ev veya araba taksidine yatırmamak yetişkin olamama göstergesi olarak kabul edilir. Yani bir tür şımarıklık… Ama genel olarak seyahat etmenin belirli sınırlı içinde kabul gördüğünü söyleyebiliriz, en azından sosyal medyada beyaz kum turkuaz denizli balayı fotoğraflarının aldığı beğeni sayısından bu sonucu çıkarmak mümkün. Biz daha çizgi dışındaki seyahatlere bakarsak bir kadının yalnız seyahat etmesinin belki biraz, Müslüman bir kadının yalnız seyahat etmesinin ise ne burada ne başka bir yerlerde pek de makbul görülmediğini söyleyebiliriz."
3787,"Yalnız seyahat etmek taşıdığı risk nedeniyle bir tür macera arayışı gibi görünüyor, macera arayışı da yeterince meşru bir neden olarak kabul edilmiyor. Bu macera benim için tüm farklı ihtimallerle, insanlarla, hayatlarla karşılaşma arayışı olarak tezahür etti. 15 yaşımdan sonra çeşitli vesilelerle ailemden ayrı seyahat etmeye başladım. Bir de hep ilerde daha az vaktim ve enerjim olacağını düşünerek geleceğe bu türden bir yatırım yaptım. Yatırım yapmak işi rasyonalize etme çabam tabi, aslında kendimi hep yeni bir yerde hayal ettim. Şu an oturup saydığımda Asya, Avrupa ve Kuzey Afrika’da 25 ülkeye gitmişim. Her ne kadar kendine seyyah diyenler için oldukça mütevazi bir liste olsa da, seyahat etmekle alakalı benim de anlatacak bir şeyler biriktirdiğimi fark ettim. Kendi yol hikayelerim bana çok şey öğretti."
3788,"Başörtülü bir kadın olarak yalnız seyahat etmenin, başlı başına ayrı bir tecrübe olduğunu söyleyebilirim. Bu tecrübeyi yaşayanların da bana katılacağını düşünüyorum. Bir yola çıkarken birçok şeyi arkanda bırakabilsen de pasaportun seninle birlikte, yani kimliğin peşinde. İsmin ya da aksanın yabancı bir kalabalığın içinde kaybolmanı engeller nitelikte. Bunun üstüne baş örtüsünü eklediğinizde, unutsanız da size kim olduğunuz veya kim olmanız gerektiğini hatırlatanlarla karşılaşıyorsunuz. Müslüman kadınla ilgili var olan türlü yargılarla farklı şekillerde yüzleşiyorsun. Yolda gördüğünüz tanıdıklar ve ötekilerle karşılaşma anları da bu türden."
3789,"Tanıdıklar kısmında yollarda karşılaştığım Müslüman manzaralarını kastediyorum tabi. Yolda en büyük mesele namaz kılmaya uygun bir yer bulmak olunca, benim için de ilk akla gelen çeşitli Müslüman mahallerinde mescid aramak oldu. Kendi tecrübeme dayanarak özellikle Avrupa’da Müslüman yoğunluklu semtlerin aslında şehrin en tekinsiz yerleri olduğunu söyleyebilirim. Dolayısıyla mescid ararken pek de hoşlanmayacağınız manzaralar görebiliyorsunuz. Daha ilginci ülkeden ihraç ettiğimiz problemlerle Türk mahallelerinde karşılaşmak… Berlin’de mescid sorduğumuz bir Türk teyze hangi camiye neden gitmememiz gerektiğiyle ilgili bize uzun bir liste vermişti, sonuçta iki rekat namaz kılmak isterken farklı görüşlere kapılıp gidebilirdik."
3790,"Selamun aleyküm’ün bir İslami kardeşlik nişanesi değil, sözlü taciz olabildiğini ise, İtalya’da Mağripli gençlerden öğrendim. Ayaküstü evlenme teklif eden bir Arap’la da umarım sadece ben karşılaşmamışımdır. Böyle durumlarda ‘Sorry dude, it’s so not halal’ diyemedim, kültürel kodlarım beni duymamış gibi davranıp yürümeye devam etmeye itti (yine peşimizi bırakmayan kimlik meselesi)."
3791,"Biraz tecrübe sonunda, kendime cemaat harici çözümler buldum. Iphone’un pusula teknolojisinden önce, tüm internetsiz ortamlarda beni kurtaran Paris caminin yanından aldığım kıble pusulam ve aslında bir mutfak havlusu olan seccademle, kendimi dünyanın her yerine gidebilecek kadar özgür hissediyordum. Turistlerle dolu bir parkta namaz kılmanın izbe bir mescidden çok daha güvende hissetirmesi ise biraz buruk meseleydi tabi."
3792,"Ötekilerle karşılaşmalarımda ise şaşkın veya memnuniyetsiz manzaralar vardı. Almanya’da Erasmus sırasında, bir sınıf arkadaşım, oralara kadar gelmeme izin veren bir ailem olduğu için ne kadar şanslı olduğumu söylemişti. Tabi her milletin vatandaşı olan sınıfta sadece benim ailemi takdir etmek aklına geldiği için ben kendisine aynı muhabbetle karşılık verememiştim. Hoş, benim de bu konuda anne babama teşekkür etmek hiç aklıma gelmemişti. Berlin metrosunda iki sefer yolculardan biri neden başörtüsü taktığımı sorduğunda, tavrında sanki biraz öfkeli ve mutsuz bir hava vardı. “Başörtüsü müslüman olduğumu gösteriyor”. O zamanlar böyle durumlar için bulduğum en kestirme cevaptı. Hem iki durak arası tesettür meselesini anlatamayacağımı düşündüğüm için hem de olası bir polemikle canımı sıkmaya hiç niyetim olmadığı için… Tabi hiç diyalog kurmadan ordaki varlığımdan rahatsızlığını belli edenler de oldu. Batı Kudüs’te arkadaş grubumuzla tramvaya bindiğimizde çoğunluğu dindar yahudi yolcuların yüzlerindeki şok ifadesini okuyabiliyorduk. Yanında durduğum fötr şapkalı yolcu hemen kalkınca ineceği durağa yaklaştığımızı zannetmiştim. Hayır, sadece yanımda gitmektense ayakta yolculuk etmeyi tercih etmişti."
3793,"Neden başörtüsü taktığım sorusu Japon sınıf arkadaşımdan geldiğinde ise, aslında aramızda güzel bir sohbetin başlangıcı oldu. Çünkü gerçekten hayatında daha önce hiçbir Müslümanla tanışmamıştı ve kafasında İslam’la ilgili hiçbir yargı yoktu. Geçtiğim yollarda, farklılık değil yakınlıklar üzerinden iletişim kurmayı tercih eden birçok insanla da karşılaştım. Oslo-Stockholm arası bir otobüste yanına denk düştüğüm, Eritreli kızla konuşacak birşeylerim vardı. Eritre’yi Müslüman çoğunluklu bir ülke olduğu için biliyordum, o ise babasının göçtüğü memleketini hiç görmemişti. Erivan’da bit pazarındaki yaşlı satıcıya İran’lı değil Türk olduğumu ise biraz çekinerek söylemiştim. Benimle Azeri Türkçesiyle konuşmaya başlamasını tabi ki beklemiyordum. Ya da bu sefer başka bir yönde yine Kudüs tramvayında, bizi görür görmez flütüyle İstanbul seyahatinde öğrendiği ‘Üsküdar’a Gider İken’ türküsünü çalmaya başlayan dedem yaşlarında bir yolcu iletişim kurmaya çok istekliydi. Yaşadığım kötü tecrübeden sonra samimiyetine biraz şüpheyle yaklaşmıştım. Ayrılırken vedalaşmak için elini uzattığında bir saniye tereddüt ettim. “Bu sadece bir el, sana zarar vermez.” demesini herhalde hayatım boyunca unutamayacağım."
3794,"Yola çıkmanın cesaret işi olduğunu düşünen çok insan vardır. Kendimi hiçbir zaman cesur biri olarak görmedim, ama yolda görüp kendi korkumla yüzleşmemi sağlayan ve cesaretimi arttıran çok fazla kadınla karşılaştım. Kimisi evini açtı, yol gösterdi, destekledi. Padova’da tiyatro eleştirmenliği masterı yapan kadın hem bizi misafir etmiş hem de şehri gezdirmişti. İki kişi çıkmaya cesaret edebildiğimiz İtalya’daki interrail macerasında, Roma’da kaldığımız hostelin kadınlar yatakhanesinde yalnız gezen bir Çinliyle tanışmıştık. Her akşam arkadaşları için seçtiği kartpostalları özenle doldururuyor ve halinden gayet memnun görünüyordu. Biz Filistin Birzeit’te yaz okulunu tamamlayıp Kudüs’e dönerken, Macar aktivist arkadaşımız ‘Beş Kırık Kamera’ belgeselinin çekildiği Bil’in köyüne doğru yol alıyordu, yüzünde hiç tereddüt yoktu. Berlin’de bir sene boyunca can yoldaşım olan Pakistanlı doktora öğrencisi arkadaşım, burs bulmakla uğraşıyor ve bir seneden fazladır ailesini görmüyordu. Eğitimine devam ettiği için, erkek kardeşinin kendisini sürekli olarak Facebook’tan tehdit ettiğini anlatmıştı. Onu öldürmesinden korkuyordu ama geri dönmeye niyeti yoktu. Tüm bu kadınları anmasam hikayem eksik kalırdı."
3795,"Seyahat etmek neticede bir imkandır, bazen ekonomi bazen vakit bazen niyet eksiğinden yola çıkılamayabilir. Dünya’nın belki de hiçbir zaman kadınlar için güvenli bir yer olmayacağını düşünenlerdenim. Ama biz yola çıkmayınca daha az tehlikeli olacak hali de yok. Sonuçta, hiçbirimiz dünyadaki Müslüman kadın steorotipini yıkmak için yola çıkmıyoruz, sadece hayatta kalmaya çalışıyoruz. Kimi zaman evden çıkarak, kimi zaman da bir uçağa binerek. Seyahatin tüm yükünü omuzlayan, yorgunluğunu, meşakkatini eve döndükten sonra hemen unutuverip yenilerini hayale başlayan tüm kadınlara selam ederim. Seyahatimi mümkün kılan yol arkadaşlarıma, gitmeme izin veren ve beni dönüşte sevinçle karşılayanlara da huzurlarınızda teşekkür ederim. Dönecek bir evim olmasa bunların hiçbiri mümkün olmazdı."
3796,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3797,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3798,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3799,Konuk Yazar: Haşime Kılıçarslan
3800,
3801,Görsel: Soody Sharifi
3802, 
3803,Bugün ofiste yoğun bir çalışma ortamında arkadaşım aradı. Kayıtsız kalamadım sözlerine. Arkadaşlarımın şaşkın bakışları arasında söylediğim şeyleri burada biraz kamufle ederek tekrarlayacağım.
3804,"Neredeyse onu çocukluğundan beri tanırım. Bizim sohbetlere gelir, ilginç hatta tuhaf sorular sorardı. Hayata sorularla bakan, öyle algılayan bir kadın. Onu özgüveninden tanırdınız. Bir gün aşık oldu. Sonra ani bir kararla başını örttü. Simsiyah giyinmeye başladı."
3805,İlk şaşkınlığı “Artık bir mekana girdiğimde bana geri zekalı muamelesi yapıyorlar. Ortamdan ortama farklı davranışlar görüyorum.” olmuştu. Yıllar sonra başını açan bir arkadaşım bunu “Kimliksiz gezmek o kadar güzel ki.” diye ifade etmişti.
3806,"Siyah giyinmesi yetmezmiş gibi, kocası sosyal medyaya fotoğraf koymayı da “hafiflik” nedeni saydı. Artık onun olduğu fotoğrafı facebook’a koymuyorduk. Sonra en yakınları herhangi bir şey sorarken “Sen ister misin?” yerine “Kocan kızar mı?” diye sormaya başladı."
3807,"Bir gün “Ben kadınım, bu hayat benim, beni yok sayıyorsunuz.” diye kocasına, ailesine çevresine itiraz etti. Büyük gürültü çıkardı. İki senedir boşanmaya uğraşıyor. Nedeni mi? Siyah giyinmeyi bırakıp; gömlek, pantolon, renkli kıyafetler giymeye ve takı takmaya başlamasını kocasının “orospuluk” olarak görmesi yüzünden.Giyinişini değiştirdiği için sözleri sakit oldu. Ağırlığı kalmadı. Bu kadar saçma işte…"
3808,"Rüyalarını illa anlatır bana. Bugün de anlattı. Rüyasında çocukları kaçırılıyor. O, şortuyla dışarı fırlıyor ve ona orospu (!) muamelesi yapıyorlar. 2 senedir rüyalarında hep kıyafeti nedeni ile orospu oluyor."
3809,"“Yeter!” dedim bugün, “Yeter! Sil şu adamın sözlerini zihninden, sil toplumun bakış açısını… Sen ne giyersen giy, muhteşem bir kadınsın.” "
3810,“Biliyorum.” dedi. En acısı da bu. Biliyor ama yine de bunları yaşıyor.
3811,"Sigara içen başörtülü kadın, pantolon giyen başörtülü kadın, çalışan ve çalışarak aile kurumunu dinamitleyen başörtülü kadın… Bunlardan bahsedip duran hocalar bu zihniyetin ulu mimarları. Bu hocalara maruz kalmaktan sıkıldık. Her gün eserlerini görüp, tatmin oluyorlardır, sanırım."
3812,"Bir yarılmanın tam orta yerindeyiz. Bugün twitter’da aydın(!), sol (!), entelektüel(!) bir kadın bir fotoğraf paylaştı. Aydın arkadaşları ile iyi eğlendiler. Gece gittiği barda votka içen bir başörtülü görmüş. Hemen gizlice fotoğraflamış. Bütün kin bir fotoğraf karesine sığabiliyormuş."
3813,"Bugün arayan diğer arkadaşım ise şunu anlattı. Sosyal medyada birlikte fotoğraflarımız var. Ben başörtülü, o başı açık. Entelektüel arkadaşı ona “Sende muhafazakar bir yan var, biliyordum.” demiş. Benimle arkadaşlığını yadırgamış."
3814,"“Yobaz hoca” diye yaygara koparanların içinden küçük küçük değil, devasa yobazlıklar çıkıyor. Aydın geçinip, kadını kıyafeti ile ülke de yaşanan her hak ihlâlinin biricik sorumlusu ilan edenlerden sıkıldık. Sizin zavallılıklarınızı görmekten asıl biz sıkıldık!"
3815,"Bir taraf başörtülü sigara içiyor yaygarası koparadursun diğer taraf “Vayy başörtülü bacım barda.” diye kadını aşağılama hakkını kendinde görebiliyor. Bir yazar bozuntusu da Gülhane Parkı’nda öpüşen başörtülüleri yazmıştı. Ne çok seviyoruz toplumsal rolleri. Kadını illâ kıyafetinden dolayı tahtaya kaldırıp, had bildirmeyi. Erkek ne yaparsa belli olmuyor. Hatta şık duruyor."
3816,"28 Şubat’ta aynı imanda, fikirde arkadaşlarım üniversite kapısından girerken biz kapının dışında kalmıştık, yapayalnız… Bugün fikren değişime giren erkek yine hiçbir yerde belli olmuyor. Başını açan kadın ise illâ bedel ödüyor."
3817,"“Yine mi başörtüsü?” diyecek birileri. Çok sıkılmışlar! Ya biz? Hayatına başörtüsü ile devam edenler, başörtüsünü çıkarmaya karar verenler, şort, mini etek, ve benzeri kıyafeti nedeni ile yargılananlar olarak her defasında sizin garip şekilciliğinizden, çizdiğiniz sanal, baskıcı sınırlarınızdan sıkıldık. Kadının hayatın her alanında puanlanmasından, kendini onay mercii görenlerden inanın çok sıkıldık."
3818,"İster örter, ister açar. Hiçbirinizin haddi değil, bir kadını kıyafetinden dolayı yargılamak. O küçük beyinlerinizi, sinsi algılarınızı, yüklediğiniz çirkin anlamlarınızı da alıp, başımızdan gidin! Biz ise zihinleriniz tamir olana kadar buradayız, hiçbir yere gitmiyoruz!"
3819,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3820,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3821,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3822,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3823,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3824,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3825,Konuk Yazar: Sena
3826,
3827,"Geçtiğimiz haftalarda Reçel’de “Başörtülüyken Dünyayı Gezmek: Gerçekten Nasıl Bir Şey” çeviri-röportajının üzerine, sakince düşünmeye başladım. Beceremedim. Çünkü sakin kalamıyorum. Çünkü; bırakın başörtülü gezmeyi filan Google Maps’te dünya turu yapmak aşırı heyecan verici bir olay. Bunun yanı sıra başörtülüyken seyahat etmek ise gerçekten ef-sa-ne.

Elbette efsaneler doğası gereği trajedilerden, acı çekmelerden, hüzünlerden, sinir bozucu olaylar zincirlerinden ve bitmeyen çilelerden sıyrılmış değil. Öte yandan bir dolu güzel yumuşacık hadisenin de tam göbeğinde oluyorsunuz. Eminim, başörtülü kadınların seyahat hikayelerini bir toparlasak, çoğu yolculuk maceralarını beşe katlar. İster istemez bir direnç ve stereotipi dürtükleme durumunda kalıyoruz çünkü.  
Ben de kendi kısa hikayemi burada araya sıkıştırıp, yeryüzünü gezip dolaşmak meselesinin ne demeye geldiğini -21. Yüzyıl’a rağmen- birlikte düşünelim istedim. Bu sefer sakince :) 

İlk yurt dışı seyahatimi 17 yaşımda tecrübe ederken bir daha asla geri dönüşü olmayan bir yola girdiğimi fark etmemiştim. Lisedeyken katıldığım bir Commenius projesiydi. Projenin detaylarını şimdi hiç hatırlamasam da bu biricik seferimde unutamayacağım bir hisle dolup taştım. Benim küçük dünyamın ötesinde bambaşka coğrafyalarda da birtakım olaylar dönüyordu! Bu iddiasız keşfimden sonra başka başka hayatları yakından görme arzusuyla yanıp tutuştum ve kendimi hiç hayal edemeyeceğim ülkelerde buldum. Nasip bu ya; Japonya’dan Şili’ye, Madagaskar’dan Norveç’e, Küba’dan Arjantin’e, Kenya’dan Kudüs’e Balkanlar’dan Karayipler’e, Atlas Okyanusu’ndan Hint’e velhasıl oradan oraya buradan buraya derken kırk küsur ülkeye 40 numara ayağımla ayak bas-tım. 

Fakat ayak basmak işin nispeten kolay kısmıydı. Peşimi bir türlü bırakmayan yerli ve milli odaklar ayrıca gittiğim ülkelerde karşılaştığım enteresan yaklaşımları da sırtımda taşıyordum adeta. 

Ama elbette yerli ve milli cepheden gelen bombardımanın tadı bir başka oluyordu. Mesela;
Şimdi bir kadın kendi başına neden gezerdi? Yok muydu bir tur mur? Tanıdık eş dostun olduğu bir yer? 
Hadi kadın gezdi diyelim, dindar bir kadın neden evinden bu kadar uzaktaydı? 
Nerelerde kalıyordu? Ne yiyip ne içiyordu? Yahu insan göz göre göre canına kast eder miydi? Yok muydu şunun başında göz kulak olacak, höt dedi mi hizaya sokacak biri?   
Peki, şimdi n’oluyordu kıta filan değiştirince? Bu müsrifliğin hesabı sorulmaz mıydı?
Kısaca Türkiyeli + Müslüman + kadın + öğrenci = kocaman bir soru işareti. Eşitlikte yeri olmayan ne çok değer vardı. Vallahi aklı almıyordu X kişilerinin… 

Aklı almayan ama sanırım durumun naifliğini kavrayanlar vardı. Bunların çoğu yurt dışında karşılaştığım insanlardı. 

Lima-Cusco otobüs yolculuğunda  Avustralyalı bir gezginle laflıyorduk. Sohbetimizin sonunda lütfen gücenmememi ama bu otobüste başörtülü biriyle karşılaşmanın aklına geleceği son şey olacağını söyledi. 

Meksika’da haşemamla Tulum sahillerinde yüzerken Yucatan ahalisi bu zeka-üstü icat için deli oldu. Bize de yap, sat bundan diye başıma üşüştüler. “Nasıl yani hem hijab hem de bikini mi bu şimdi?” 

Kudüs’te kaldığım hostelde Çinli oda arkadaşım sabah namaz kıldığımı görünce ertesi gün beni namaz için uyandırırken bunun dünyanın en güzel uyku bölünmesi olduğuna emindim. 

Lima’da kilisenin yakında bir bankta dinlenirken bir adam önüme diz çöktü ve istavroz çıkarttı. Beni rahibe filan sanmış olacak ki ayaklarıma kapanırken onu iteklemek zorunda kaldım  :( “Nasıl yani” dedi, “Müslüman mısınız?” 

San Jose (Kosta Rika) sokaklarında ise herkes çocuğunu yanıma getirip hatıra fotoğrafı ricasında bulunuyordu. Palyaço gibi hissetmiştim, yine de güzeldi :)

Panama sınırında kılık değiştirmiş uyuşturucu kaçakçısı sanıldığım için 2,5 saat sorguya aldılar. Onlara kılık falan değiştirmediğimi dini gerekçelerle başımı örtmeye çalıştığımı el kol hareketleriyle ne kadar anlatılabilirsem o kadar anlatmaya çalıştım :(

Küba’da bana başörtümün bir çeşit moda mı olduğunu sordular. Çünkü hava çok sıcaktı ve böyle bir moda takip etmek için Havana’nın yanlış yer olduğunu anlatmaya çalıştılar. 
 
Kenya’nın Mombasa şehrinde otel sahibi bir Müslüman kadın ağırlamaktan mutluluk duyduğunu söyleyip kaldığım süre boyunca domuz eti pişirttirmedi. 

Mauritus’ta bindiğim taksici helal restoran bulabilmek için ekstradan 20 dk. dolandı durdu ve bunun ücretini asla kabul etmedi. 

Panama’nın bir adasında falafel satan bir stant görmüştüm. Koşa koşa giderken satıcının Yahudi olabileceği aklıma gelecek son şeydi. Müslüman olduğumu anlayan bu amca kocaman bir falafel sandviç ikram etti. Hem yedik hem helal/kosher endişesiyle seyahat etmeyi konuştuk. Seni en iyi ben anlarım dedi ve bir paket daha yanıma almam için ısrar etti. 

Uruguay sınırında, sınır polisi beni ülkeye almamak için diretiyordu. Pasaport fotoğrafımda başım kulaklarım vs. görünmediği için pasaportumu geçersiz sayıyordu. Polis İngilizce, ben İspanyolca bilmediğimden bir türlü halledemedik. Bu durumu gören koca yürekli bir vatandaş olaya müdahil oldu. Benim dini gerekçelerle başımı örttüğümü Müslüman olduğumu anlattı. Bunun üzerine polis milyon defa özür dileyerek ve şaşkınlıkla: “İnanamıyorum hayatımda ilk defa Müslüman bir kadını Uruguay’dan geçireceğim” demişti. (tercüme bana böyle yapıldı en azından :) 

Ve daha nicesi. 

Başörtülü gezmek ülke sınırlarda bir başıma kalacağım ihtimalini de taşıdı, asla yalnız kalmayacağımın ihtimalini de. Hem yadırganacağım hem de makbul görüleceğim bir spektrumda gittim geldim devamlı. Müslüman bir kadın olarak seyahat etmekten ötürü ise hiçbir zaman yılgınlık hissetmedim.

Yine de hayatlarında ilk defa başörtülü ve oldukça amatör bir gezgin görenlerin şaşkınlığını biriktirmeye devam edeceğim. Kendi kendimin elçisi olarak en azından. 
Yahu biz sırf rahat seyahat edelim diye seferi kılındığımız bir inanca mensubuz, daha ne diyeyim. Nerede görülmüş böyle seyyah ruhlu bir sistem?  
Dünyayı gezip dolaşıp, hayranlıkla dolup taşmak için gereksiz pahalı turlara filan ihtiyacımız yok. Hele ki; Kartal’dan Sarıyer’e gideceğimiz vakitte Lizbon’a varabildiğimiz bu zamanda. Yapacağımız şey; uygun fiyatlı havayollarının promosyonlarını takip etmek, kalacak yeri değerlendirme yazılarını göz önünde bulundurarak rezerve etmek, minimal hayatın zenginliğiyle mutlu olmak ve ekmek arası ton balığı, çubuk kraker, kuruyemiş vs. ile nasıl hayatta kalınır onu öğrenmek. "
3828,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3829,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3830,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3831,Konuk Yazar: Ayşe Özlem
3832,
3833,Akit’in manşetine taşıdığı ve bir süredir özellikle muhafazakar erkeklerin diline pelesenk olmuş şu “kadını koruyan yasalar ve kadınların hak mücadelesi aile kurumunu tehdit ediyor” temalı safsatalar silsilesi ile ilgili bir iki kelam etmek şart oldu. Bunu da bir iki bilimsel olarak geçerliliği ve tutarlılığı olmayan  araştırmaya dayandırıyorlar.
3834,Safsata-1: Kadına şiddete yönelik hukukî düzenlemeler şiddeti azaltmak yerine artırıyor…
3835,"Hiçbir geçerli bilimsel veriye dayanmayan bu iddia; insan hakları hukukunun gelişmesi insan hakları ihlallerini artırdı demek kadar büyük bir safsatadır. Doğru dürüst uygulanan her ülkede hak ihlallerinde de kadına yönelik şiddette de hem de kültürel devrim niteliğinde bir azalma sağlanmıştır.  Kısa vadede belirli bir süre, yeni hukuk kültürüne alışana kadar tepkisel bir artış söz konusu olabilir ancak bu tamamen geçici ve sönümlenmeye yazgılı doğal bir tepkidir. Artış gibi görünen istatistiki verilerin ciddî bir kısmı ise şiddetin teşhir ve kayıt edilmesi konusundaki teşvik edici politika ve teknik düzenlemelerle ilgilidir. "
3836,"Safsata-2: Kadın hakları mücadelesi ve kadının ekonomik, psikososyal olarak güçlenmesi boşanmaların temel sebebidir ve aile kurumunu tehdit etmektedir…"
3837,"Yine bu da toplum içinde kaos çıkabilir diye başka herhangi bir hak talebini engellemek ne ise aynı mantıksal ve etik temel üzerine kurulmuş bir safsatadır. Benzer gerekçelerle ABD’de siyahlardan, geçen yüzyıllarda kölelerden mücadelelerinden vazgeçmeleri talep edilmiştir. Ancak tarih bize şunu göstermiştir ki insanlığın onur mücadelelerine safsataya dayanan hiçbir karşı duruş engel olamamıştır. Çünkü insan onurunun kaynağı  “Hak”tır. Hakkın-hakikatin eninde sonunda tüm safsataları yıkıp geçtiği tarihsel bir vakıadır…"
3838,"Aile kurumunu tehdit eden temel dinamik ise; kadınların onur mücadelesi değil, erkeklerin yüzyıllara dayanan ve kendilerine tüm toplumsal katmanlarda;  ailede ya da kamuda pek çok açıdan konfor ve  avantaj sağlayan süregiden düzeni sürdürme konusundaki hakka değil hevaya dayanan  sömürüyü sürdürme refleksi-direncidir. "
3839,"Safsata-3: Aile kurumunun korunması hak bilincinin gelişmesi ile değil karşılıklı anlayış, tolerans ve şefkat duygusunun gelişmesi ile mümkün olacaktır…"
3840,"Kulağa çok makul, haklı ve hoş gelen bu sevgi pıtırcığı argüman da çarpıtmalı bir safsatadır. Bu kültürde yetişen bir kadın anlayış, tolerans, şefkat denen kişilik özelliklerini; erkeğin konuşmadan kaşının-gözünün hareketi ile bile ne hissettiğini, ne demek istediğini, ne talep ettiğini anlayacak kadar patolojik bir sezgisellik düzeyinde içselleştirerek kazanır zaten. Bu konuda az gelişmişliğin hangi cinse özgü olduğu yine herkesin malumu olan bir vakıadır.  Aileye tehdit olarak gördüğünüz hak mücadelesi dediğiniz şey işte bu karşılıksız hassasiyeti sonuç veren patolojik  gelişim problemini bir dengeye oturtmak üzere insan onurundan kaynaklanan haklı ve doğal bir tepkidir…."
3841,"Hasılı; aile kurumunu, kadın-erkek ilişkilerini sağlıklı ve sağlam temeller üzerinde korumayı gerçekten dert edinenler safsatalardan medet umarak hak mücadelesi yürüten kadınlarla uğraşmayı bırakıp erkeklerin ailede ve cinslerarası ilişkide “anlayış, tolerans ve şefkat” yetilerini geliştirmeye yönelik kafa yorarlarsa  toplum olarak vakit kaybetmemiş oluruz. Biz erkek çocuğu olanlar temelden başladık bile. Erkek ve kız çocuklarını birbirlerini öncelikle “karşı cins” olarak değil kendine özgü duyguları, düşünceleri ve beklentileri olan “insan” olarak kodlayacakları bir kültür geliştirmek üzerine yoğunlaşmak dışında “aile”yi kurtaracak bir yöntem de yok…"
3842,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3843,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3844,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3845, Konuk Yazar: F. Betül Şahin
3846,
3847,"Maalesef, “kadın cinayetleri” tamlaması dilimize tesbih oldu."
3848,Sonrasında “la havle” çekmediğimiz bir tesbih.
3849,"Görünce şaşkınlığımızı da yitirdik, gözler aşina oldu."
3850,Duyarlılık es geçildi elbet.
3851,Kalbimiz ürperiyor mu?
3852,Üzülüyor muyuz böyle bir haberi okuyunca?
3853,Yoksa “bir kadın daha öldürülmüş” diyerek bilgisayarın öğüttüklerini yok etmeyen ‘çöp kutusu’ benzeri bir bölümünün kafamızın içindeki şubesine mi yolluyoruz?
3854,Zaten epey eksik olan yaşam sevincimizden bir şey yitiriyor muyuz?
3855,"Gazeteyle aramızda bir ekran değil de dokunsal bir ilişki mevcutsa hâlâ, sayfayı çevirip gidiyor muyuz?"
3856,"Yoksa o kısacık bir an olan “üzülme anını”, “işte tam o esnâ” yı es geçerek merak duygumuzun zafer edâlarıyla fâilin “eski sevgili” mi, “eski koca” mı olduğunu öğrenme arayışına mı giriyoruz?"
3857,Cevabı öğrenince hüküm çıkarıyor muyuz?
3858,Cevabının çoğu “hayır” bu soruların. Sondaki hariç.
3859,"Nasıl ki, unuttuk sandığımız hiç bir şeyi unutmuyorsak, farkında olmadan hüküm de çıkarıyoruz aslında. “bilinç – altı” lıktan “bilinç-dışı”lığa terfi etmiş o empty olmayan space, hükmü bizim yerimize veriyor ve kaydediyor."
3860,"“Kadın cinayetleri” dediğimizde fâil, kadın oluyor aslında."
3861,"Ve bu tamlama, yine o varlığı tanımlanamayan içi dolu boşluk , bu işte kadının “parmağı, elinin hamuru” olduğunu kabul ederek kaydediyor."
3862,"Orada haliyle mevcut olan “kadın kuyruk sallamasa”, “bir erkeğin hamurunu şekillendiren kadındır, ya bir canavara dönüştürür, ya da ehlileştirir”, “e canım kadın da yapmasaymış” gibi önkabulle kabullendiği kendine kardeş kaidelerle hasretle kucaklaşıyor ve daha da geniş bir yer ediniyor kendisine orada. Kadının suçlu olduğuna dair inanç, bir kök daha salıyor zihne."
3863,"Ve kadın, “özne” olma cesaretini ararken, yine kurban oluyor."
3864,"Canını vermekle kalmıyor, “kadın cinayeti” tamlamasının başına geçmesiyle de perçinli kurban oluyor."
3865,"Antigone’yi mi hatırlamalı, özne olma cesareti demişken…"
3866,"Yoksa, “yeni bir hayata adım atma cesaretini göstermişken, ölmeye yatan kadınları” mı?"
3867,Kadınların kurban olduğu bir dil. “Kurban olam ben sana”. Neden olmalı ki?
3868,‘Can’dan geçmeden kurulabilse keşke ilişkiler.
3869,"Ve erkekler, kendilerine bir kurban aramasa sonra."
3870,Hiç bir çocuk “Kurban olayım ben sana” diye sevilmese.
3871,Ve kadınlar kurban olmasa.
3872,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3873,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3874,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3875,Konuk Yazar: Ayşe
3876,
3877,Görsel: Claire Shorrock
3878, 
3879,1
3880,"Uyandım, saat 8:12."
3881,"Bizimkiler mutfakta oturuyorlar. Aradı, duyuyorum. annem gelip bana haber verdi. “Ayşe, geliyormuş” diye. “Tamam siz konuşun ben konuşmayacağım” dedim. Babam dünden beri daha iyi, beklemeye karar verilince rahatladı annemle babam. Amenna, iyi niyetlerine, yapıcılıklarına minnettarım.."
3882,"Geldi. Aşağıdan babamı aradı, “Yukarı gelsene” dedi babam telefondan, kapıyı açınca “Dışarıda konuşsaydık baba” dedi. Kendi evine girmiyor. Neyse ki içeri lütfetti."
3883,"Önce beraber konuştular sonra annem yanlarına girdi. Sonra beni çağırdılar. Oda hemen O kokmuş. Babam bir ara “Erkeğin dediği olur zaten” filan dedi, heh iyice sıvıyoruz ne güzel dedim içimden.. Neyse babam “Geçmişe sünger çekip, kötü huylarınızı törpüleyip bu evliliğe devam edeceksiniz ortada ben bir sorun göremiyorum”, dedi… Ortada kütle halinde bir sorun yok ki zaten, parça pinçik “Bana şunu dedi”cikler.."
3884,"(Bir keresinde benim günlüğümü bulup okumuştu, yukarıdaki benzetmeyi yaparken aklıma geldi şimdi. Günlüğüme hasret, gurbet, yalnızlık, uzaklık temalı yazılar yazarken bunların hepsinin beni hüzünlendirdiğini ama artık buna alıştığımı belirtmek için şu kelimeleri kullanmıştım, tözsel bir hüzün. Günlüğümü okuduğunu söylediğinde tepki vermiştim. “Ne kızıyorsun ben okuyayım diye yazmışsın zaten” demişti. Hayır. İstememiştim. Bunun üzerine bir zaman tözsel hüzün lafımla dalga geçti. Ben de bir daha yazmadım. O günlüğün kapağını bile açmadım, utandım. )"
3885,"Babama bu sefer, “Ben bu evin erkeği olduğumu hissetmek istiyorum, hem dışarda hem evde” dedi. Genelde bu minvalde şeyler. Vay be.. Babamı da buradan yakaladı.."
3886,"Sonra beraber çıktılar, inanılmaz öfkeliydim. Babam annem bile beni eleştirmeye , ona hak vermeye başlamışlar gibi hissediyordum… O an kalakaldım. Evden gitmek istiyorum ama İstanbul’a da gitmek istemiyorum. Aklımdan onlarca düşünce geçiyor.. Anneme patlıyorum, merak etmeyin başımın çaresine bakarım diyorum. Dil döküyor kadın bana, “Biz ayrılmanızı istemediğimiz için ağzımızı açıp birşey demiyoruz, orta yolu bulmaya çalışıyoruz” diyor. Hâlâ kızgınım, “Gider gitmez daha büyük bir ev bakacağım ben” diyor. “Bakmana gerek yok, rahatsız olmayın dağılmayın siz diyorum”. “Ne yapacaksın? Ayrı mı yaşayacaksın?, Bir namusun kaldı ona da mı laf gelsin?” diyor. Aha! Allaaah.. Bağırmaya başladım, “Ne demek istiyorsun sen?, Ağzından çıkanı kulağın duysun, ayrı yaşayan orospu mu oluyor hemen?” diyorum… Bir bu eksikti, kavga ediyoruz. Annem arada birşeyler söylüyor, soruyor beni sakinleştirmek için. Tersliyorum, “Tamam şu an öfkelisin” deyip o da kendi halime bırakıyor.."
3887,"Babam geldi. Bakmadan içeri girdi, ben mutfakta bu yazıya başlamıştım. Babam yanıma gelip selam veriyor, “Hoşgeldin baba”. Hoş buldu. “O ılımlı kızım, ben inanıyorum ki düzeleceksiniz” diyor. Konuşuyorum. Anlatıyorum. Aklıma öncelerden birkaç olay geçiyor, onları duyunca kalakalıyorlar. Küçük hesaplarını farkettiğim ama göz ardı ettiğim şeylerden birini sadece.. Bunların lafını bile etmekten haya duyuyorum. Bu kadar küçük şeyleri mesele etmez insan, etmemeli. Ama aklıma geliyor bir bir.. 
 Babam annem sakin.. 
 Çantaları kapıya yanaştırıyoruz.. 
 Gitme vakti yaklaşıyor.. 
 Kafka’yla nasıl ayrılacağım?!"
3888,2
3889,"Otobüsteyim. Saat 23.00
 Müşterek aldığımız bir kararla Ecenaz’ın yanına gitmemin daha uygun olacağını düşündük. İstanbul’a direk gitmek zor ve yorucu olacaktı. İnsanların merakını, sorularını annemle babam ilk etapta absorbe etsinler bakalım. Bir hafta 10 gün sonra da ben giderim yanlarına.."
3890,"Kızlar hep yanımda olsun istiyorum, korkuyorum bu kadar belirsizlikten.."
3891,Babamlar akşam 6.30’da bindiler otobüse. Ben eve döndüm. Önce son bir Göksun fotoğrafı çektim. Instagram’a post. Birhan Keskin’e bayılıyorum. Bir şiiri yine -bence- çok yakıştı fotoğrafın altına.
3892,"İkindi gibi O’nu aradım. Evden ayrılacağımızı bildirdim, Kafka’yı sabah geldiğinde sormuştum, “Ben bakarım” demişti, babam rica etmiş “Yuva bulunduysa verin” diye kabul etmiş. “Tableti yanıma alabilir miyim?” dedim “İstediğini alabilirsin” dedi ve kapattık telefonları."
3893,"Otogardan dönerken komşuma uğradım çay içtik, lafladık. Keşke daha çok vakit geçirebilseydik. Nasip.."
3894,"Bir an önce eve çıkıp evimle vedalaşmak istiyorum. Kapıda Kafka karşılıyor yine, gerine gerine atlıyor kucağıma, ben yanaklarını boynunu öpüyorum, o zımpara diliyle yüzümü yalarken kazıyor.. Kuzum, hiç bişi demem ki.. Mii mii diye diye beni mamanın başına götürüyor, oturuyorum mamanın başına ben yanında olunca daha rahat yiyor, mırlaya mırlaya.."
3895,"Ağlamaya başladım, gittikçe yükseliyor şiddeti.. Biz bunu haketmedik diyorum, tutamıyorum.. Kafka gelip gözlerimi yalıyor, terapist misin kedi misin be yavrum?.."
3896,"Evde hiçbir kişisel eşyam kalmadı neredeyse.. Zoruma gidiyor. Düşünüyorum O eve girince ne hissedecek, rahatlayacak mı acaba yoksa üzülecek mi.. Kapının önündeki terlikleri de kaldırdım.. Vestiyerde de bir şeyim kalmadı.."
3897,Allah’ım güç ver..
3898,Veriyor.. Hala yaşıyoruz işte..
3899,"Kafka gözlerini kocaman yapmış bana bakıyor, haklısın oğlum. Son kez oyun oynamadan ayrılmamalıyız. Başlıyorum kovalamaya, o kaçıyor ben kovalıyorum, ben saklanmıyorum o gelip buluyor.. Ne oyuncu bir kuzusun sen Kafka.. Yorulduk. Uzanıyor yere karnını mıncıklayıp seviyorum, elimi ısırıyor her zamanki gibi.. Isır be, hatta bir iz daha bırak kendinden .."
3900,"Bir sigara yakıp mutfak balkonuna çıkıyorum. Sandalyede oturup yazının başını bitiriyorum. Kafka da mermerde oturup etrafı seyrediyor. Yüzünü inceliyorum o karanlıkta, yakışıklı kedim benim.. Gelip kucağımda oturuyor, patilerini seviyorum.."
3901,"Balkondaki çiçeklere son kez su verdim, mutfağa baktım dağınıklıkları toparladım. Çöpleri de toplayıp kapının önüne koydum. Çantalarımı hazırladım, kapının önüne çıkardım. Kafka anladı dışarı gideceğimi, kapının önünde bekliyor beni. Yapma be oğlum git uyu ki kolayca gideyim.."
3902,"Saat 20.00 oldu. Çıkmam lazım, Kafka kapıyı açınca dışarı fırlıyor ama merdivenlerde beni bekliyor sürekli miyavlıyor, ayakkabıları giyene kadar bir kat aşağı inmiş bile. Koşa koşa gidip onu yakalıyorum, öpüp içeri koyuyorum, kapıyı kapattım ama pati atıyor kapıya.. 
 Yapma be oğlum.. 
 Başladı uzun uzun miyavlamaya, keşke duymasam.. 
 Alt kata indim, komşumla vedalaştık çok zor tuttum kendimi ağlamamak için, ağlasam konuşmayacağım. Öyle de gitmek istemiyorum. Apartmanın önüne kadar geliyorlar benimle, hâlâ Kafka’nın ağlamasını, ulumasını duyuyorum.. Keşke duymasam, ayrılıyorum komşulardan. Komşulardan biri Kafka’nın sesini duyuyor, “Ayşe! Kafka bağırıyor” diye sesleniyor, duyuyorum be canım, maalesef anladı evden ayrıldığımı buna adım gibi eminim.. 
 Kafka’nın sesini duyamayacak kadar uzaklaşınca tutamıyorum kendimi.. 
 Evimi bıraktım..
 Kedimi bıraktım.."
3903,"Arkadan bir araç yaklaşıyor, farlarından gölgem önüme düşüyor. “O’ymuş bir de” diye düşünüyorum. Benim hâlâ umudum mu var. O değil tabi.."
3904,"Otogara vardım. Göksun gözüme değişik görünüyor artık. Yıldızlarına, ışıklı yollarına, şiveli konuşan insanlarına bakıyorum uzun uzun…"
3905,"Kafka hala miyavlıyor mudur, diye düşünmeden edemiyorum. 
 Otobüs yanaşıyor, biniyorum. 
 Muavin yaklaşıp soruyor, nereye abla? 
 -Bursa.."
3906,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3907,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3908,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3909,Yazar: Z.
3910,"
"
3911,"“İyi Bir Komşu” temasıyla yola çıkan 15. İstanbul Bienali’ne eşlik eden “Ev Diye Bir Yer” film seçkisinin en ilgi çekici filmlerinden biri, 28 odalı bir konakta yalnız başlarına yaşayan bir anne-kızın hikayesini konu edinen Grey Gardens (Boz Bahçeler) belgeseli."
3912,"Belgesele konu olan Edith Bouvier Beale ve kızı, ABD başkanı John F. Kennedy’nin eşinin akrabaları. Ses sanatçısı Edith, varlıklı bir avukat ile evlenip bir kız ve iki oğulları ile seçkin bir hayat sürmekteyken, 30’lu yaşlarında kocasının onu terketmesi ile hayatı değişiyor."
3913,"Katolik kilisesine bağlı olmalarına rağmen “dinen hukuksuz” bir boşanma ve ardından yeni bir evlilik ile sahneden çekilen eski koca, Edith’i sanatçılık kariyerini onaylamadığından dolayı mirastan kesiyor ve sınırlı miktarda para ile bırakıyor. Çocuklar da baba ile evden ayrılıyor. Oğullar kendi hayatlarını kurduktan sonra, ancak miras ve konağın satılması gibi meseleler için geri dönüyor."
3914,"Edith’in kendisi ile aynı ismi taşıyan (Büyük Edie ve Küçük Edie) tek kızı ise yeteneğini sergilemenin peşinde. 9 yaşında bir New York gazetesinde şiir yayınlamakla ilk adımını attığı şöhret yolunu modellik ile arşınlamaya devam ederken bir yandan da annesi gibi şarkı söylemek, Broadway’da dans etmek istiyor. New York’ta, Broadway müzikali seçmelerine katılmanın arefesinde iken annesinden gelen telefon her şeyi değiştiriyor: “Edie, eve dön.” Böylelikle Beale kadınlarının 28 odalı Boz Bahçeler konağındaki 50 yıllık yalnız ve sefil hayatı başlamış oluyor."
3915,"Kediler ve rakunlar ile paylaştıkları konağın bakımsızlıktan dökülmeye ve sineklenmeye başlamasının üzerine konak medyanın gündemine geliyor ve bir belgesel yapımcısı kadınların hayatını filme çekmek istiyor. Bienal kapsamında gösterilen 1975 yapımı bu film 80’lik anne ve 56 yaşındaki kızının isimleri gibi ortaklaşan kaderlerini, birbirine bağlanmış hayatlarını, çatışmalarını ekrana taşıyor."
3916,"Belgeselin ana mekanlarından biri içinde yan yana iki karyola bulunan yatak odası. 28 odası olan bir konakta sadece iki kişi yaşamasına rağmen, kadınların yatak odaları dahi birbirinden ayrışmıyor. İkilinin zamanlarının çoğunu içinde geçirdiği ve yemekleri dahi burada yaptığı oda, geçmişle bugünün uyumsuz bir kolajı: Büyük Edie’nin yatağının üstünde gazeteler, kediler, tencereler ve bilumum eşya ile kaplı iken yerde genç ve şaşaalı zamanlarından bir portre duruyor. Odasın köşesindeki gramofonda eski bir plak çalıyor: Tea for Two/İki Kişilik Çay"
3917,"Plaklara heyecanla eşlik eden kadınların hayatları seyircisiz bir müzikalmiş izlenimi uyandırıyor. Bu yüzden kameraya şarkı söylerken, kendilerini anlatırken bir tür yarış içindeler. Çoğu zaman iki kadın birbirinin sesini bastıracak şekilde aynı anda konuşuyor. Eğer yalnızca biri kamera önünde ise de arka planda diğerinin seslenişini duyuyorsunuz. 28 odalı koca konakta bir anlık yalnızlığın bile bu kadar imkansız olması insanı dehşete düşürüyor."
3918,
3919,"56 yaşındaki “Küçük Edie” kamera ile başbaşa kaldığı zaman bu konaktan ayrılacağını söylüyor. Evlenmemesinin, dansçı olmamasının, gezmemesinin, hayallerini yarım bırakmasının ve her şeyi kaçırmasının sorumlusu ona göre annesi. Annesi “Bunu sen tercih ettin” diyor."
3920,Küçük Edie kameraya diyor ki: “Sen beni benim kendimi gördüğüm gibi görmüyorsun. Ben kendimi bir çocuk gibi görüyorum. Burada sadece annemin küçük kızıyım. Ama New York’ta bir kadınım.”
3921,"Diğer yandan Küçük Edie her ne kadar her fırsatta New York’a gideceğinden söz açsa ve siz içten içe onu destekleseniz de bunu asla yapamayacağını da biliyorsunuz. Sadece 80’lik annesini ölüme terk edemeyeceği için değil, aynı zamanda hayatını gerçek anlamda paylaştığı tek kişiden 56 yaşında ayrılıp kendine yeni bir hayat kuramayacağı için de."
3922,"Nev-i şahsına münhasır Beale kadınlarının hikayesi her ne kadar başka bir zamanda, başka bir coğrafyada ve başka bir sosyal bağlamda gerçekleşmiş olsa da etrafımızda gördüğümüz, deneyimlediğimiz kimi hikayelerle şaşırtıcı bir şekilde benzeşiyor. Yalnız bırakılmış annelerin, çocuklarının ama en çok da kızlarının hayatını iyi niyetle gasp ettiği, evin hem sığınak hem hapishane olduğu bu durum hiç de ender değil. Ve yara almadan ne içinde kalmak ne de dışına çıkmak mümkün olmuyor."
3923,"Anne-kız Edie’lerin bu çetrefilli meseleyle yüzleşmesini en berrak haliyle sergileyen Grey Gardens (Boz Bahçeler) belgeseli 2 Kasım’da SALT Galata’da, 10 ve 12 Kasım’da ise Pera Müzesi’nde ücretsiz gösterilecek. İyi niyetin ile bencillik arasındaki sınırın bulanıklığını görmek içinse Küçük Edie’nin kendine has “yarım gülüş”üne bakmak yeterli."
3924,"
"
3925,
3926,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3927,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3928,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3929,Konuk Yazar: Nur
3930,
3931,Görseller: Elmgreen & Dragset
3932, 
3933,22 Ekim Pazar. Gece. Selva mesaj attı:
3934,“Abdülmecid Köşkü’ndeki sergi hakkında yazmak ister misin?”
3935,“Üzerine yazmak istediğim bir sergi değil.” dedim.
3936,"Bir kere enstalasyonu beğenmemiştim. Sözgelimi Ron Mueck’in “Hırka Altında Adam” adlı eserini, köşkün en aydınlık ve en geniş odasının orta yerine koymasını beklerdim küratörden. Heykelin iki büklüm formu, çırılçıplak bir mahremiyet ihtiyacı ve hırkanın altına saklanma arzusu beni dehşete düşürdü. Mistik ve çirkin bir acıyı koynuna alıp insanlardan kaçınmanın, utanmanın ve neyden utandığını başka kimsenin anlamadığına şahit olmanın tecessüm etmiş hâli duruyordu karşımda. Üstelik soğukla örtünmeye çalışırken insanlardan gizlenmek kabil değildi. Bu yüzden köşede konumlanmış çini ocağın içinde değil, olabildiğine geniş ve yüksek tavanlı bir odada görmek isterdim heykeli. Her şeyin teşhir edildiği gösteri toplumunda, saklanılacak bir yerin olmadığı, büyük ağabeyin her an ve her yerde bizi gözetlediği bir gerçek dünyada hırkanın altında saklanan, utanan, acı çeken, en azından buna çabalayan adamın varlığına tanık olurken kutupsal bir gerilimin ortasında kalmak nasıl olurdu."
3937,"Değil bu eseri açık alanda görmek, eserin varlığı dahi geleneğe ve dine tehdit oluşturuyormuş; bilmiyordum."
3938,"Ayrıca köşkün her yerinde, her eserin başında bir güvenlik görevlisi duruyordu. Sayılarının bu kadar çok olduğu yerde kendimi güvende hissetmiyordum ve sanat eserlerine birer nükleer silah muamelesi yapılması canımı sıkmıştı doğrusu."
3939,"Öyleymiş ama. Bir grup vandal, eserleri kişisel inançlarına doğrultulmuş tahrip edilmesi gereken birer silah olarak görüyormuş ve daha evvel yapılan bir saldırının ardından tedbir icabı, eserlere daha yakın duruyormuş güvenlik görevlileri; bilmiyordum."
3940,"“Kapı Çalana Açılır”, özel koleksiyon sergisi; yirmi dört sanatçının toplam otuz eseri bir araya getirilmiş, her biri muazzam. Ama üzerine yazılacaksa eğer, seçip bir eser üzerine yazmak isterdim; “Semiha Berksoy’un “Horozlu Otoportre”si üzerine yazayım” diyecektim Selva’ya ki saldırıdan bahsetti ve beni saldırı haberlerine, sosyal 1medyadaki hedef gösterici paylaşımlara yönlendirdi. “Deli misin”, dedim “Bunun üzerine tez yazılır!”"
3941,"Haberlere göre saldırı, saat on dört sularında gerçekleşmiş, ben 14.10’da ayrıldım köşkten. Bıraktığımda çocuklar, yaşlılar, aileler, her kesimden insan dolduruyordu köşkü ve bahçeyi. Malumaliniz, günlerden Pazar; köşkü ve sergiyi, birlikte vakit geçirmek için seçen aileler çok. İşte böyle bir ortama yapılmış saldırı: Baston tıkırtılarına, deklanşör seslerine, çocuk tereddütlerine, yaklaşmalara, uzaklaşmalara, bakışmalara, sanat eserlerine yapılmış. Muhtemelen 14:15 gibi. T24’ün haberine göre güvenlik görevlisini itekleyerek yere düşüren saldırganlar, diğer görevlilerin müdahalesiyle heykelden birkaç metre uzaklaştırılmış. O sırada, “Laiklik bu mu?”, “Bu memleket sizin yüzünüzden bu hale geldi!”, “Burada bunlar sergilenemez!” diye bağırıyormuş grup. Arbede yaklaşık on beş dakika sürmüş."
3942,"Vandallığın gerekçesi: Cehalet. Vandallığın gerekçesi, eskilerin ocak dediği, günümüzde şömine olarak anılan çinili koruyucunun mihrap zannedilmesi ve buraya yerleştirilen “Hırka Altında Adam” heykelinin İslami değerlere aykırı bulunması. İslami değerler adına şiddete başvuracak kadar ileri giden kişiler, bu değerlerin tarihi ve mimarisi hakkındaki cehaletlerini bağırarak ilân etmiş ve ediyorlar. Halbuki İslâm’a göre cehalet, saklanılması, giderilmesi gereken utanılacak bir kusur, ama altında saklanılacak bir hırka değil. Savunma nedeni bile olamayacak kadar mülevves bir şeyin şiddet ve saldırının sâiki haline gelmesiyse, havsalamı aşan bir durum."
3943,"“Hırkanın Altında Adam” heykelini açık alanda görmek; Semiha Berksoy’un otoportresi hakkında yazmak; bu kadar güvenlik görevlisinin olmadığı bir sergi gezmek; cehaletin utanılacak bir şey olduğu, vandallığın ve şiddetin nüksetmediği bir toplumda yaşamak isterken çok şey bekliyormuşum; bilmiyordum."
3944,"“Horozlu Otoportre” bir başka yazının konusu. Kapıdan, kapıyı çalmaktan ve açmaktan ve kamusal alandan bahsetmeye ihtiyacımız var, düşünmeye ve anlamaya. Düpedüz bir ihtiyaç bu şimdi: “Güncel Olaylar 2. Bölüm”den konuşmak. Michael Elmgreen ve Ingar Dragset’ın eseri. Elmgreen ve Dragset, kamusal ve özel alanları sorgulayan, üzerine eser üreten, sergi hazırlayan ve nihayetinde 15. İstanbul Bienali’nin küratörlüğünü üstlenip bizi evle kamu, misafirle ev sahibi arasındaki sakatlanmış ilişkilerin üzerine düşündürecek “İyi Bir Komşu” bienalini hazırlayan sanatçılar."
3945,
3946,"Uzun zamandır korkuyoruz. Mahremiyet ve özgürlüğün biricik kisvesi haline gelen özel alanımıza müdahale edilmesinden, evimize “yabancıları” almaktan çok korkuyoruz. İnsanları ağırlama, kapıyı açma fikri dehşete düşürüyor bizi. Hakeza kapıyı çalmak da öyle. Eşiği geçebilir miyim, geçmeli miyim; daimi tereddüt içindeyiz. Bu korku ve tereddütün eseri, “Güncel Olaylar 2. Bölüm”."
3947,"Kamusal alanı talan ettiğimizden olsa gerek kapıyı açmaktan ve çalmaktan bu kadar ürkmemiz. Evimizde dahi güvende hissetmiyorsak, kamusal alanda orası kendi evimizmiş gibi fütursuzca davrandığımızdan. Halbuki ziyarete gitmek ve orada kendi evindeymiş gibi davranmamak, demokratik bir kamusal alanın ön koşulu. Orayı fethetmek, sahiplenmek, yıkmak, talan etmek değil de ziyarete gitmek, paylaşmak, işitmek ve anlamak bizi özgürleştirecek. Eşit ve özgür yurttaşların kamusal alanı, bizatihi var olan bir şey değil, aksine emek, fikir, hoşgörü isteyen bakıma muhtaç bir yer. Ve özel alan, kamusaldan bağımsız değil, biri ne kadar tehlikeliyse diğerine o kadar hapsediyoruz kendimizi, sığınıp saklanıyoruz, birer kamusal sığıntıya dönüştüğümüzü fark etmeden."
3948,"Selamlaşmak, kendini tanıtmanın ve tanımaya hazır olmanın bir göstergesi. Ve öykü anlatması insanın, tecrübelerini, hayallerini hatta yalanlarını paylaşması, birlikte yaşamayı arzulanır kılar. Diyaloğa ve müzakereye girmek, özel ve kamusal arasındaki, kapının önü ve ardındaki çoktan beri sakat olan ilişkimizi iyileştirebilir. Kin ve nefret duymak yerine selamlaşmak; tahrip etmek yerine öykü anlatmak; saldırmak yerine diyaloğa girmek ve bütün bunları yaparken birbirimize ihtiyaç duymak, özgür kılacak bizi. Çünkü ihtiyaç duymak bir kusur değil, iyimserliğidir dünyanın."
3949,"Aç kapıyı, anlatacağım."
3950,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3951,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3952,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3953,"Aslında yazan biri değilimdir. Yazmanın yazarlara özgü olmadığı benim de yazımın edebi ya da sanat çerçevesinde olmayacağı ön fikriyle oturdum bilgisayarın başına. Bu zamana kadar arkadaşlarımızla tahmin ettiğim bir durum değildi. Önce biz kimiz sorusundan bahsedeyim. Biz zamanın bir yerinde bir üniversitenin tıp fakültesi bölümünde okuyan birbirini tanıyan tanımayan BAKARA suresi vesilesiyle bir araya gelen ve BAKARA’NIN etrafında konuşulan muhabbetler ile dostluğu yakalayan bir grup insandık. 2010’dan sonra fakülteye başlayan birçok öğrencinin bileceği şeyler yaşanıyordu. Özgür olmayan üniversitelerde , özgürce düşündürülmek istemeyen üniversite gençliği olarak , her dönemde farklı çatılar farklı isimler ya da ideolojilerin bayrağında olsa da var olan yapılanmaların güdümündeki üniversitemizde, kimimiz dönemin baskın yapılanmasından farklı ama yine başka yapılanmaların kullandığı, kimimiz baskın yapılanmanın içinde kullanılan ve genel olarak da bulunduğumuz kalıpta anlaşılamayan ya da kendimize yer bulamayan kişilerdik. BAKARA suresi tefsİriyle başlayan tanışıklığımız önce dostluğa sonra her konuda yapılan konuşmalara ve sonunda kendi düşünce özgürlüğümüze çıkıyordu. Kendi çapımızda yapmak istediğimiz işlerin duyurusu yer izinleri için falan filan prosedürü için kulüp kurmak istedik. Tabi aman üniversitede kulüp kurmak zor, yok efendim zamanla hepsi kapanıyor sözleri ve araya giren yanlış insanlar ve bizim çokça acemilğimiz sebebiyle süreç uzadı. Neyse tanışıklığımızın üzerinden 1 yıl geçtikten sonra çok da zor olmayan ama çokça prosedür olan kulüp kurma işlemini tamamlamıştık. Tabi ki mevcut olan yapılanmalar ve yapılanmak isteyen, üniversite gençliğini kendi ideolojisi altında hapseden hareketler hakkımızda hadsiz cümleler etmeye başladı ve dışlanmaya maruz kaldık. Umurumuzda mıydı? Çok da hayır. Bizim derdimiz kitleleşmek hiç olmadı. Kitleleşecek bağıran etkinliklerde hiç bulunmadık. Bir kadrolaşmaya gitmedik. Abi abla muhabbeti yapmadık. Açıkçası bolca güldük bolca konuştuk ve yapmak istediğimizi yaptık. İnsanlara istedikleri popülerlikte işler sunmadık. Gelen belki de birçok teklife hayır dedik. Çünkü yapılanma içinde bulunan kişiler başka türlüsü olacağını hayal edemedikleri için kendi öğretilmişliklerindeki çalışmalarla bizim de olan ufak sayımızı sadece sayı olarak kullanmak isteyerek kitle hareketi yapmak istiyordu. Kermes dediler hayır, bilmem ne bildirgesi hayır, okul başkanlığı aday destekleme teklifi tabi ki HAYIR. Sanki devlettiler ya da devlet yönetiyorlardı halbuki dışarıdan nasıl yönetildiklerini farkedemiyorlardı. Bizse oyunun bir parçası olmayarak, olmadığımızı umarak tek takıldık hep. Ama şu oldu hiçbir zaman anlaşılamadık. Ama içimize gelen kişiler de olunca sadece dost olduk ve BİRBİRİMiZDEN ÖĞRENECEK ÇOK ŞEYİMİZ VAR DEDİK. Zaten adını da bu yüzden ESLEM koymuştuk. Selam veren Müslüman kadın. Yani selam verelim birbirimizi siyasi dini kalıplarla yargılamadan Müslümanca ve insanca dost olalım istedik. İşte biz buyduk ESLEM kızları. Kız olsun gayretinde olmadık aslında ama pek de uyumlu değildik belki de. Kendi halimiz de takılırken kendileri hakkında sıfat yerleştirmek istemediğim insanlar yaptığımız hadis dersindeki hocanın kadın olması sebebiyle kadın birinin onların deyimiyle “erkekli kızlı bir topluluğa” hadis dersi veremeyceği ile ilgili şahsi telefpnumuza mesaj atma densizliği gösterebiliyordu. Ve bizi alanen fitne konusunda uyarıyordu. Kafalarındaki laik din tıptaki kadın hocalarımızı kabul edebiliyordu ama hadisi bir kadının erkeklere anlatabileceğini kabul edemiyordu. Fitne tohumları ekmemekten bahsediyordu. Bizse sinirleniyor sakinleşiyor sonra boş vermekle geçiriyorduk. Arada bir de yapılanmalarının öngördükleri hedeflerle okul başkan seçimlerinde kulübümüzden oy isteyip kulübün altındaki ekibe oylarını şuna verin dememizi istiyorlardı. Çünkü biz Müslümandık ve sayısal çoğunluk siyasi oyunlardan bahsedilen cümleler ile bizden oy isteyip bunu bir dava olarak görüyorlardı. Bizse sistemlerini eleştiriyor ve ısrarla yanlış buluyorduk. Zihinlerindeki erkeklik “kadına oyunu nereye verceğini söyle oraya versin”zihniyetinden bir yere gidememiş bu arkadaşlara sinirlenip, “Ya bunları yazalım” diyip sonra neyse ile kalıyordu. İki yıldır yaptığımız bir siyer dersi ve derse gelen çok şükür!! bir erkek hoca olduğu için katılabilen bir grup erkek arkadaş genel olarak sınıfın arka tarafında oturup dersi dinlerdi. Bu derslerin bu yılki ayağında erkek beyinlerden gelen bir mesajla “Yine mi ya” dedik. Çünkü önde oturan bizler yüzünden bizlerden kasıtları da özellikle tesettürsüz arkadaşlarımızı kastederek onların arkada olup kızların saçlarını görmeleriymiş ki bu yanlışmış. İşte beni bu yazıyı yazmaya iten son noktaydı."
3954,"Biz sizin hakkınızda ne mi düşünüyoruz. Dini kadın üzerinden oluşturmuş kadınların şuan ki toplumda oluşlarını sadece kendi ideolojik “DAVA” diye nitelendirdikleri çalışmalarda +1 sayı olarak gören – sistem kadını da erkeği de +1 saydığı için , yoksa erkek +1 ise kadın +1 olamaz!!- , kadını insan olarak görmekten aciz olduğu için insaniyetini koruyamamış, kadını dişilikten öteye geçiremeyen temelde beyinlerini nefislerinin önüne geçiremeyen ve kendini İslam!! davasına adamış saygıdeğer insanlar, biz size bu zamana kadar hep güldük bir bitmediniz kardeşim. Yine de testosteron etkisinde gölgelenen kişiliklerinize duyduğum saygı ve bu bayağı düşüncelerinize itibar etmediğimiz için yaptığınız absürtlüklerin neticesinde size yine saygıyla ve insani çerçevede cevap verip konuyu kapattık."
3955,"Bu yazı son tahlilde size ve sizin gibi olan genel Müslüman erkek karakterine genel bakış açımızdır. Yaptıklarınıza insan olma şuuruyla bakıldığında sadece gülünç oluyorsunuz. Her şeyden önce insan olabilmeniz temenni ve duasıyla. Selamlar, saygılar"
3956,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3957,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
3958,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
3959,Çeviren: Büşra Eser
3960,
3961,"Orijinali önce theufuoma.com adlı seyahat blogunda, sonra mvslim.com’da yayınlanan “Travelling the World in a Hijab: What it’s Really Like” (Başörtülüyken Dünyayı Gezmek: Gerçekten Nasıl Bir Şey) başlıklı röportajı çevirdim. Ufuoma, Müslüman olmayan bir seyahat bloggerı, Kareemah’la karşılaşmak ona ilginç gelmiş. Bu yüzden Kareemah’ı kendi kitlesine de anlatmak istemiş. Sonrasında da röportajı Mvslim ve biz dahi alıntılamak istedik.  (Thanks, Ufuoma and Kareemah) "
3962,"Röportajın kahramanı, İstanbul’u gezme hikayesinin bir kısmına eşlik ettiğim Kareemah, tek başına dünyayı gezmeye çalışıyor; gezme hikayelerini Müslüman olmak, başörtüsü, gezgin olma odaklarında anlatıyor.  Şu sıralar hâlâ youtube kanalından ve instagramından Türkiye videoları paylaşıyor. :)"
3963,
3964,"
"
3965,
3966, EN: ** New Video Up**: Budeget friendly guide on Istanbul Part 1. Link is in the bio. #travelvideo ES: ** Nuevo Video Up **: Guía de presupuesto amigable en Estambul. El enlace está en la bio.
3967,"A post shared by  Travel Writer~Foodie (@hijabiglobetrotter) on Oct 6, 2017 at 3:18pm PDT"
3968,
3969,"Gittiği yerlerde yaşayan insanların odalarını ya da koltuklarını (courchsurfing) kiralamak gibi sistemleri kullanarak yerlilerin evinde kalıyor ve o ülkeden insanlarla tanışarak onlarla geziyor. Yani benim de sevdiğim hâliyle, turist olmayla ilgili her şeyin aynı ve belirli olduğu yerlerde rahatça gezmektense, güvenli-bilindik sınırlardan çıkmaya çalışıyor. Röportajda, blogunda ve instagram hesabında kadın gezgin olmaktan, başörtülü bir kadın olarak dünyanın farklı noktalarını tek başına gezmekten ve kendi deneyimlerinden bahsediyor. Kendisi çok farklı topraklardan, Amerika’dan, olduğu için Müslümanlık, temsil gibi konulardaki bakışı da öyle şekillenmiş, röportajda bunun izlerini görebiliyorsunuz."
3970,
3971,"Bu röportajı Reçel’le paylaşmak istedim çünkü;  Z. İle ara sıra bir gezi blogu açmak ya da gezi yazıları dosyası düzenlemek üzerine konuşuyoruz. Tamam seyahat blogları dolu var, bizim yapmak istediğimizin benzerini yapan Kareemah ya da MuslimTravelGirl gibileri de var. Fakat biz hem Türkçe hem de gidilecek yerlere tek başına gezmek, Müslüman bir kadın olarak bunu yapmak, helal yemek bulmak, namaz kılınabilecek yerler, bunlara ulaşımın kolaylığı, gecenin 12’sinde otobüs garından dışarı çıkarılırsanız otobüsünüz gelene kadar neler yaparsınız (Ben yaşadım da bunu :D), görünür bir İslami kimlikle -başörtüsüyle- o ülkede olmak nasıl bir şey gibi sorulara odaklanacak yazılar düşünüyoruz. Ben kendi kendime “Acaba bu ülkede airbnb ya da couchsurfing ile kalabilir miyim, kaldığım evde bir sürü Müslüman, hijab… gibi şeyler sorarlar mı, aslında hiç de uğraşmak istemiyorum…” diye düşünürken, bu blog fikrinin ve paylaşımların bir boşluğu doldurabileceğini düşündüm. Böyle bir şey açsak kimler yazmak ister? Hangi ülkeleri yazarsınız? Bu konuda yazı yazmaya talipseniz “Reçel Gezi Yazıları” başlığıyla maillerinizi bekleriz."
3972, 
3973,Röportaj metni:
3974,"Başkalarının hikayeleri, diğer insanlara ilham verecek şekilde seyahat edenlerinki de dahil olmak üzere her zaman bende merak uyandırır. Mesela tüm vize sorunlarına rağmen seyahat eden bu Nijeryalı kız , seyahat ederken bebeğini de yanında götüren bu anne  ya da tekerlekli sandalyede dünyayı gezen adam gibi, dışarıda bizlere ilham verecek çok fazla şey var. “Gezmek nasıl böyle büyük bir şey olabilir ki ya da üstesinden gelinecek bir şey midir ki?” diye düşünebilirsiniz. Ama gezmek, cesareti, güçlülüğü ve en nihayetinde özgürlüğü de gösterir. Bir yerden diğer yere gitmenin ötesinde bir şeydir.  Kareemah’ın bloguyla karşılaştım ve onunla konuşmak istedim. Çünkü, o gerçekten daha az temsil edilenleri temsil etmek ve Müslüman olarak görünür olan insanları seyahate motive etmeye çok çok istekli. "
3975,"Aslında bu konu benim için, konuşulması rahat konulardan biri değildi. Din hassas bir konu, fakat 2017 yılında hâlâ İslamafobi’nin gerçekten var olduğunu kabul etmekten nefret ediyorum. İslamafobi bazı insanların bilinmeyene dair korkularından ötürü, rahat ettikleri -kendi tanıdık alanlarından- çıkmalarını engelleyebiliyor. Bu yüzden Kareemah’a görüşlerini paylaşması için ulaşmak zorundaydım ve bu isteğimi kabul ettiği için ona minnettarım. Bazı şeylerin ileriye yönelik farkındalık yaratmak için ve insanlara yalnız olmadıklarını anlamalarına yardım etmek için konuşulması gerek. "
3976,"Öyleyse, şu an buradayız. Kareemah iyi niyetli bir şekilde görünür bir Müslüman olarak dünyayı gezmek hakkındaki fikirlerini paylaşıyor, bu arada görünür olmak onun açısından başörtülü olmak. Umarım siz de tıpkı benim gibi, bu konuşmayla eğlenir ve ondan ilham alırsınız."
3977,Kendin hakkında bir şeyler anlatır mısın? 
3978,"Merhaba, ismim Kareemah. Nijerya-Amerikalıyım ve Louisina’da yaşıyorum. "
3979,Şimdiye kadar hangi ülkeleri ziyaret ettin ve hangisi senin favorin oldu ve neden? 
3980,"Son iki yıl içerisinde, İspanya, Portekiz, Fas, İtalya, Avusturya ve Türkiye’yi gezdim. En sevdiğim ülke Fas oldu, çünkü Afrika’da olmak heyecanlıydı ve cidden Müslüman olarak bu ülkeyle derin bir bağ hissettim. "
3981, 
3982,"Özellikle seyahat ederken, başörtülü olmakla ilgili karşılaştığın en garip soru ya da verilen tepki neydi? "
3983,Birisi bir kez bana başörtülü uyuyup uyumadığımı sormuştu. 
3984,İnsanların başörtülü olarak seyahat etmeyle ilgili bilmeyebilecekleri şeyler neler olabilir? 
3985,"Havaalanı güvenliği tarafından sık sık kontrol edilmek istenebilirsiniz.  Başörtü cidden İslam hakkında çok az bilgisi olanlar için aradaki mesafeyi kaldıracak bir şey. Ben haberlerde gördüklerinin dışında hiç Müslüman görmemiş insanlarla arkadaş oldum. Benim gibi küçüklüğünden beri bu dinle büyüyen birine, karşılarındaki gerçek bir insana, sorular sorabildikleri için mutluyum."
3986,
3987,Başörtülü olmak senin seyahat seçeneğini ya da belli bir yere gitmene etki ediyor mu? Seyahat ederken ne kadar açılırsın? 
3988,"Başörtüsü İslami bir sembol, bu yüzden seyahat ederken hangi ülkeyi ziyaret etmeyi planlıyor olursam olayım insanların Müslümanlara ve İslam’a ne kadar açık olduğunu araştırıyorum. Ama gene de, bugünlerde İslam pek çok ülkede en popüler din değil; bu yüzden evde de yurt dışındaki seyahatlerimde de temkinli ve tedbirli olmaya çalışıyorum."
3989,Bir kadın ve başörtülü bir kadın olarak seyahatlerini kolaylaştıracak şeyler neler? 
3990,"Müslümanlar, dinle bağ gösteren bir görüntüde olduklarında, havaalanlarında daha çok sorguya ve kontrole tabi tutulmak gibi zorluklarla sık sık karşı karşıya kalıyorlar. Ben biri hakkında yargıya varmanın o kişinin görünüşüne ya da inancına dayalı olmayacağı günleri dört gözle bekliyorum."
3991,Kurduğun platformla neye ulaşmaya çalışıyorsun?
3992,Hjiabiglobetrotter’ın amacı ışığı az temsil edilen öyküler ve insanlar üzerine tutmaktır. Blog hem de Müslümanları kendi hayallerini takip etmeleri için destekliyor. 
3993,"Peki Müslüman gezginler için bir tavsiye var mı? 
Hayali seyahat etmek olan Müslümanlara tavsiyem, cidden sadece bunu yapmalarıdır. Medyadan, toplumdan veya aileden gelen korkunun sizi durdurmasına izin vermeyin. Hayallerinizi takip etmenin öncesinde, kapsamlı araştırma yapın, benzer bir yol izlemiş insanlara danışın, çevrenizde sizinle benzer görüşlere sahip insanlar olsun ve ardından bir mali plan oluşturun. Blogumla, seyahat hedefinize ulaşmanız için adım adım bir rehber bırakıyorum. Buna ulaşmak için Hijabiglobetrotter ‘a kayıt yaptığınızdan emin olun!"
3994,
3995, 
3996, 
3997,Kareemah’a hikayesini paylaştığı için teşekkür ederim. Seyahat güncellemelerini görmek ve ya seyahat deneyimlerini okumak için bloguna göz atabilir ya da Instagram’da takip edebilirsiniz. 
3998,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
3999,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4000,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4001,Konuk Yazar: Konca
4002,
4003,Belli bir süre önce başörtüsünü çıkarmış biri olarak kendi arkadaşlarıma ve başörtüsünü çıkarmış arkadaşlarımın arkadaşlarına söylemek istediğim bazı şeyler var. 
4004,"Başörtümü çıkardıktan sonra bir çok  farklı insan grubundan değişik tepkiler aldım. Müslüman ya da değil çoğu arkadaşım bu kararımda yanımda oldu. Zaten yanımda olmayacak arkadaşlarımdan öncesinde zamanla uzaklaşmıştım. Bu destek ülkeden görece izole bir üniversite ortamında sosyalleşmiş olmamla alakalı sanırım. Kendi üniversite fanusumun dışına çıktığımda yine benzer tepkiler alacağımı düşünmem biraz naiflik olurdu. Aldığım tüm tepkiler benim için olumlu değildi. Bazı arkadaşlarım bu durumdan oldukça mutlu olmuşlardı ve bu mutluluğun saçma olduğunu ima ettiğimde hislerini saklamaya çalışarak  konuşuyorlardı ki bu durum baya nahoştu. Aslında ben bu yazımı daha dindar çevreden aldığım tepkiler üzerine yazdım. Şunu fark ettim ki yıllar içinde müslüman kadınlar olarak, başörtüsü konusunda seküler(?) çevreye karşı durabilme/uyarabilme reflekslerimiz gelişmişken müslüman çevreye karşı tutumuz farklıydı.  O yüzden müslüman çevre(m/y)e yapılmaması gerekenlerden bahsetmek ve bu konu üzerine konuşmak istedim."
4005,"Başörtüsünü çıkaran arkadaşlarınıza üzülmeyin  ya da üzülseniz de bunu dozunda bırakın. Onların yanında sanki birinin kedisi ölmüş ve bu ölüm hakkında konuşuyormuşsunuz gibi davranmayın. Birine üzülmekte hiyerarşik bir durum var. Kimsenin kendi inandığı şey üzerinden başkasına üzülmesine gerek yok. Başörtülü kadınlar yıllarca belirli mekanlarda tanıdık tanımadık bir dolu insan tarafında çeşitli tacizlere uğradı, acındı, çeşitli nasihatler verildi, Başörtüsünü çıkarmanın faydalarından bahsedildi. Bundan muzdarip başörtülü kadınların aynı şeyi Başörtüsünü çıkaran kadınlara yapmasına cidden lüzum yok."
4006,"Başörtüsünü çıkaran insanların psikolojik durumları hakkında varsayımda bulunmayın. Müslüman camia içinde Başörtüsünü çıkaran kadınlarının kafasının karışık, arayış içinde ve mutsuz olduğu gibi bazı genel inanışlar var. Bu kişi (büyük ihtimal) çok uzun süre düşünüp bu kararı aldıktan sonra hayattan daha fazla keyif almaya başlamış olabilir. Başını örtmek ya da örtmemek  bir çok insan için bir çok farklı anlama geliyor. Her şey siyah beyaz değil. Kişinin kafasının çok net ve bu karardan mutlu olma ihtimalini görmezden gelmeyin. Ki kafası karışık da olabilir sadece diğer ihtimallerin de farkında olun."
4007,Bu konuda sorumlukluk hissetmeyin. Başörtüsünü çıkaran birini görünce dini olarak doğru şeyi yapıp ona tebliğde bulunmanız gerektiğini hissedebilirsiniz. Fakat zaten sünni müslüman görüşün içinde ve başörtüsü takmanın normatif  olduğu bir ailede ve çevrede büyüyen birine daha önce yüzlerce defa duyduğu başörtüsünün gerekliliğini ve faydalarını anlatmanın ikiniz için de zaman kaybı olduğuna emin olun. Sonunda karşınızda ayıp olmasın diye lafınızı bölmeyen sözünüz bitince başkalarına tekrar ettiği şeyleri bir de size tekrar eden ya da etmeyip geçiştiren birini bulabilirsiniz.
4008,“Muhakkak bir şeylerden etkilenmiştir”. Bu kısım ataerkinin en görünür yüzü sanırım. Kadının iradesi en çok bu kısımda görmezden geliniyor. Bunun baban veya sevgilin istediği için mi örtündün demekten bir farkı yok.
4009,"Karşınızdaki kişi kolaya kaçıyormuş gibi davranmayın. Dediğim gibi hiçbir şey siyah beyaz değil. Bazı yerlerde başörtülü olmak zorken bazı yerlerde daha kolay. Başörtülü olmak dini atıfları dışında belli bir mücadeleyi barındırıyorsa, başörtüsü örtmeme hakkının tehlikeye girdiği bazı ortamlarda başı açık olmak da bir mücadeleyle ilintili. O yüzden başkalarının mücadelelerini görmezden gelmeyin; bir mücadelenin varlığı diğerinin varlığını daha önemsiz hale getirmiyor. Bütün bu mücadelelerden bağımsız çeşitli sebeplerden dolayı Başörtüsünü çıkarmayı tercih eden bir kadın, sizi kendi mücadelenizde yüz üstü bırakıyormuş gibi hissetmeyin. Bir insan politik olarak bir şeyin parçası olmak adına belli bir davranışı sürdürebilir ama kararı verecek olan yine kişinin kendisi. Başka birinden herhangi bir mücadele adına kapalı kalmasını beklemeye pek kimsenin hakkı yok sanırım."
4010,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4011,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4012,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4013,Konuk Yazar: Nebiye
4014,
4015,"Pembe erkek muhabbetini hala duymadıysanız kaybınız büyük değil. Hemen sosyal medya hesabınızı açın ve basit kelime oyunları, cinsiyetçi tatlış cümleler ile siz de bu sofradan payınıza düşeni doya doya yeyin! Üstelik hangi ideolojiye kapıldığının bir önemi de yok. İster İslamcı, ister Kemalist, istersen solcu ol, ne olursan ol yine gel mesele erkek meselesi beyler! "
4016,"Kendi cümlenizi kuramıyorsanız aşağıdaki seçenekleri “rt” ederek/paylaşarak da bu kutlu yolun yolcusu olmanız, etrafa gülücükler saçmanız imkanlarımız arasında mevcuttur:"
4017,“Pembe Erkek de nedir?Bu çoçuklar PEMBE PANTER istiyor oynamak için sanırım. Bunlara bu tezgahı kim kurdu acaba?”
4018,"“Pembe derken inşallah sadece düşünceyi kastetmişlerdir. İşin içine pantolon, kimlik, ve en kötüsü mabat girerse ortalık karışır.”"
4019,“Erkeğe binecekler amk”
4020,“Bizimi s*keceksiniz başörtülü bacılar!”
4021,“Aga bunlar fetö cu olabilirler onların istedikleri erkek tipleri de pembe zaten”
4022,“Kızlar babanız da biliyordur inşallah pembe erkek istediğinizi.”
4023,“Bunlara erkek olsun da isterse pembe olsun farketmez.!”
4024,“Bacım pembe erkek dediğin zaten sana bakmaz rahat ol”
4025,"İşte böyle ciddi mevzulara hep böyle ciddiyetle yaklaşmışımdır, hayır başka ne yapabiliriz ki zaten. Bu “Pembe erkek” muhabbeti de, pankartı da buralardan geliyor işte."
4026,
4027,"Özgecan Aslan kendisine tecavüze niyetlenen bir minibüsçü tarafından öldürüldüğü zaman ilk konuşulan şeylerden birisi “Pembe Minibüs/Otobüs” olmuştu. Çünkü Özgecan minibüsle evine dönerken minibüste yalnız kaldığı için tüm bunlar başına gelmiş gibi bir algı yatıyordu insanların zihninde. Bu algı kadın cinayetlerinin cahili olanların algısı olabilirdi ancak, çünkü kadınların tacize, tecavüze uğramak ya da öldürülmek için sınırlı belirli bir alanda anılmalarına gerek yoktu. Kadınlar gece-gündüz ayırt edilmeden, evde, sokakta, otobüste, minibüste fark etmeden tacize, tecavüze, şiddete uğruyor ve öldürülüyorlardı. Böyle bir ülkede bu sorunu basitleştirmenin adı da Pembe Minibüs/Metrobüs olsa gerek ki, sorunun çözümü için akil(!) insanlarca durmadan öne sürülüyordu bu istek. Özgecan A. için gıyabi cenaze namazı kıldığımız eylemde bu konuya dokundurma yapmadan geçemezdik ve bu ciddi isteğe ciddiyetle cevap vermekte beis görmedim ki o cümleyi söyleyiverdim: “Pembe minibüs değil pembe erkek”."
4028,"Üzerinden ortalama 2 yıl geçmiş bu fotoğraf bir ajans tarafından, gayet basit bir şekilde servis edilirken birden muhafazakar hesaplarca bir geyik malzemesi haline getirilmiş ki telefonuma “Bu sen misin?”, “Yine gündem olmuşsun! :)”, “Abla, elim ayağım titriyor çok sinirlendim!” şeklinde mesajlar düşmeye başladı. (Kestik)"
4029,"Pembe taşıt isteyen hemcinslerimi anlamakla birlikte asla hak veremiyorum. Neden? Çünkü ben peçeli kadına “Kokuşmuş ağzını kapatacağına, o güzel gözlerini kapatsaydın keşke” diyen tacizciden “Yolda mini etekli kadın gördüm mü dayanamayıp basıyorum küfrü” diyen tarih hocasına, evinden çocuğu ile alınıp tecavüze uğrayıp katledilen Suriyeli Emani’den, boşanmak istediği eşi tarafından sokak ortasında kurşunlanan Ayşe’ye kadar pembe taşıtların bizi korumayacağına eminim. İstersen evinden çıkma, biri kocanla tartışıp seni evinden alıp tecavüz edip öldürebiliyor. İstersen peçe tak, adam senin tesettürün üzerinden fantezi kurmaya ve tacize devam edebiliyor. İstersen pembe otobüse bin, otobüsü takip edip evine ulaşmadan katledilmemenin bir teminatı yok. Sorun erkek ve kadınların bir arada bulunması sorunu değil, sorun “erkek”lerin kadınlar üzerinde kurdukları hakimiyet ve mülkiyet sorunu! Sorun erkeklerin cinselliklerini kadınları incitecek bir silah olarak kullanmaları sorunu! Kardeşim bu sorun “erkeklik” sorunu! Oralarda bir revize gerekiyor, belki bir format, belki de geri dönüşüm kutusuna atıp faydalı hale gelmesini beklemek gerekiyor bu sürümün. "
4030,"Fotoğrafımız dolaşımda dedim ya hani, yukarıda size paylaşım için verdiğim cümle örnekleri, kimi Müslüman, kimi solcu, kimi Atatürkçü erkekler (ve yüzde 20 kadınlar) tarafından kurulmuş cümleler idi. Fotoğrafa dair en çok kurulan cümlelerden biri de “Bunların nasıl bir fantezi dünyası var yeaa!” şeklindeydi. Onca baskıya dayanamayarak fantezi dünyamı meraklıları ile paylaşmayı arzu ederim:Ayda onlarca kadının katledilip, istatistik çizgisinin sürekli yukarı çıkmadığı,"
4031,"-Müslüman hoca sıfatındaki adamların kadınlara had ve yol bildirmediği,"
4032,-Devlet yöneticilerinin pervasız sözleriyle kadınları hedef haline getirmediği
4033,"-Devletin makbul kadın imajı çizip, dayatmadığı,"
4034,"-Kadınların ne giydiği fark etmeksizin sözlü/fiziki erkek tacizlerine maruz kalmadığı,"
4035,"-Kadınların evde, sokakta, taşıtlarda taciz, tecavüz ve öldürülme korkusu yaşamadığı vs. bir fantezim var."
4036,Pembe renk kombininize uymadı ise başka renklerimiz de mevcut. 
4037,Ne dersiniz beyler? 
4038, 
4039,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4040,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4041,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4042,Yazar: Büşra
4043,"
"
4044,"Takriben Şubat 2015’te Pembe metrobüs değil, pembe erkek gibi bir pankartın da dahil olduğu bir eylemde Özgecan Aslan için gıyabi cenaze namazı kılmıştık. Eşlik eden pankartlar da Özgecan ilk değil ama son olsun, Kızımın tek hatası dolmuşa binmek, Devlet ya hayır söyle ya sus gibi şeylerdi. 16 Ekim 2017 sabahı ise telefonu elime aldığımda arkadaşlarımdan gelen mesajlarla karşılaştım. O eylem gününden, yanımda iki arkadaşımın olduğu ve elimizde Pembe metrobüs değil, pembe erkek yazan pankartın olduğu bir fotoğraf bir şekilde yeniden hakaretler ve küfürler eşliğinde yayılmıştı. Yapılan yorumlar, pankartın yayılışı bugünün Türkiye’si ve sosyal medyası açısından olağandışı bir şey değil maalesef, bu konuyla ilgili konuşacağım başka bir şey var ama buna birazdan geleceğim."
4045,"Pembe toplu taşıma meselesiyle ilgili epeydir konuşmuyordum aslında. Bu meseleyi “tartışılabilir” bulmadığımdan değil, konuşurken ister istemez alıverdiğimiz siyasi konumlardan uzak durmak istediğim için. Savunanlar toplu taşımalardaki sıkışıklık için mi, yoksa tacizi önlemek için mi bu fikri öne sürüyor bilmiyorum ama ben iki türlü de bu fikrin işlevsel olacağına inanmayanlardandım. Hele ki o zamanlar, mesele Özgecan cinayetinden sonra patlak vermişti, sanki Özgecan’ı öldüren bindiği karma minibüsmüş gibi, şu an pek çoğunu hatırlamadığım büyük büyük isimler pembe bir toplu taşıma fikrini kadın cinayetlerine, tacize çözüm olarak önermişti. Biz de o günün gündemine binaen “Madem bu tacizi önlemek için pembe adı altında bir düzenleme öneriyorsunuz, o düzenlenmesi ve değişmesi gereken şey ilk olarak taciz eden erkeklerdir.”  diyerek durumu eleştirmiştik."
4046,"Bu pembe metrobüs konusu benim için biraz esprili aslında, bu eylemden daha sonra ve pembe metrobüs fikrine hiç katılmazken, 2016 yazında Tahran’a gittiğimde kadınlar metrosuna binmiştim. Benim için hem o ortamı gözlemek hem de yaptığın, düşündüğün, yazdığın şeyleri sorgulamak için güzel bir tecrübeydi. Aşina olmayanlar içi Tahran metrosunun son 2 vagonu kadınlara ayrılmış durumda, diğer vagonlar ise karma. Ancak benim geçirdiğim 3-4 günde karma bölüme binen bir kadınla da karşılaşmadım. Çünkü erkekler bölümü, İstanbul’da dahi görmediğim bir sıkışıklıkta olabiliyor. Gerek Tahran’ın nüfusundan gerek iki vagonun komple kadınlara ayrılmasından ötürü diğer vagonlar ileri derecede sıkışabiliyor."
4047,
4048,"Peki Tahran metrosu rahat mıydı? Evet, fakat bu rahatlık kadın kadına bir ortamdan değil, kadınlar kısmının epeyce boş olmasından kaynaklanıyordu. Metroda erkekler balık istifi gibi aralarında 1 cm. dahi boşluk olmayacak şekilde yolculuk ederken, kadınlar kısmında ayaktakiler bile tek tüktü. Fotoğraflar metrodan farklı gün ve saatlerde çektiğim anlara ait."
4049,
4050,"Kadınlar ellerinde pos cihazıyla birlikte çorap, makyaj malzemesi, iç çamaşırı satan satıcılardan alışveriş ediyor, üstlerine ölçüyor ve sohbet ediyorlardı."
4051,
4052,
4053,
4054,"Fakat fotoğraflara da bakarsak burada minicik bir haksızlık yok mu? Böyle bir ortam Türkiye’de ne kadar işler, ne kadar sürdürülebilir, uygulanabilir mi emin değilim. İran gibi toplum, devlet, yasak gibi dinamiklerin bizimkinden çok farklı olduğu bir yerde bu sürdürülüyordur, ama böyle bir uygulama Türkiye’de olur mu, toplu taşımanın sıkışıklığına çözüm bu mudur, benim için çok muallakta. Bu belirsizlik üzerinden, hele ki Türkiye’nin toplu taşıma alt yapısında bunun imkânı nedir’i de bilemezken bu tartışmayı yapmak ve kadın erkek çok sıkıştığı için toplu taşımaları ayırmak fikri, bizi pek de bir yere götürmüyor gibi geliyor."
4055,"Fakat bu uygulamayı tacize karşı çözüm olarak önerenler için söylenecek çok şey var. Ben bu meseleyi “Madende çökme gibi bir tehlikeyle işçilerin öleceğini bilseniz, sayıları az da olsa madencilerin bir kısmını güvenli alana almaz mısınız? Birilerini kurtarma ihtimaliniz var, onları güvenli alana alarak değerlendirmez misiniz? İşte o güvenli alan pembe metrobüstür.” şeklinde tartışanla bile karşılaştım. Fakat taciz engellenemez, önüne geçilemez bir şey değildir; doğal afet değildir, hele ki siz, gözlerini haramdan sakınmaları gerektiği (Nur, 30), kadınların tesettüründen (Nur, 31) daha önce emredilmiş bir dine mensup olanlar için kabul edilesi bir şey hiç değildir. (Sizler öncelikli, çünkü fotoğrafı paylaşıp, yorumlara bezeyenlerden Müslüman erkek çoğunluğu için kadınlara hakaret etmek, aşağılamak, küfretmek çok kolay.). Bir de kadın cinayetleriyle ilgili caydırıcı hiçbir yasanın olmadığı, tecavüz davalarının suçlu erkek lehine sonuçlandığı (artık elimizde yüzlerce örnek vardır biri bu , bu da diğeri )bir  Türkiye gündeminde, bunları hiç konuşmayanlar tarafından, sanki tacizin ve tecavüzün engellenmesi için tek eksik buymuş ve çok parlak bir fikirmiş gibi pembe toplu taşımanın öne sürülmesinde bir ikiyüzlülük seziyorum. Artı benim kendimin de tanık olduğum, hâli hazırda “Ama o da/öyle/o saatte/onu giyerek çıkmasaymış” cümleleri var, böyle bir zihniyet var. Kadınlar için ayrı bir alan olduğu hâlde, karma alanda bulunan bir kadına nasıl bakılacağını, tacizin nasıl da “Binmeseydi, bindi demek aranıyordu.” gibi bir şekilde haklı çıkarılacağını düşünmek bile istemiyorum. Taciz de bir zihniyet meselesi iken, böyle bir alanın varlığı bu zihniyete ne yapar, daha da beslemez mi, neler neleri rahatça yapmaya cüret etmelerine sebep olmaz mı? Üstelik, daha dün de gördüğümüz şekliyle, pembe metrobüsü istemeyenleri dahi hedef gösteren, onlara hakaretler, küfürler eden bir kitlemiz varken. Bu konudaki korku apaçık Türkiye gerçeği, “Belki ya öyle olursa…” gibi bir mesele değil, Helin’den sonra paylaşılan tweetleri gördünüz mü?"
4056,"Başa dönersek, bahsettiğim paylaşanlar da zaten, başka başka insanlara da savurdukları hakaretlerden, yaptıkları linçlerden tanıdık gelen insanlar. Bu yüzden olağandışı bir şey yok. Sabah paylaşımları görüp “Napalım.” diyorum, “Oluyor arada böyle.” Taa ki, tanıdık birilerini görene kadar. “Eldivenli kızı tanıyorum. Napıyor bu ya. Bunlar hep Reçel Blog tayfası işte çok dikkate almamak lazım.” gibi bir yorumla görüyorum fotoğrafımı. Mesele sadece birkaç twitter zorbasından başka bir şey yani. Söz söyleme, derdini anlatma, anlama çabalarının hepsine ket vuran bir şey. O liseden bir arkadaşım, bu ay içerisinde oturup konuşacağız. Karşılıklı oturacağız belki ama, artık ona dediğimi anlatabilir miyim bilmiyorum, anlatsam beni dikkate almayacakmış zaten.  Ben o sözleri anlamak, anlaşılmak ve söylediğim sözle bir şeyler değiştirebilmek için söylemiştim, söylüyorum. Fakat dünkü yayılışından farklı olarak, hakaretin, küfrün bolca ve kolayca savrulduğu, kim daha sivri bir şey söylerse o ölçüde yüceldiği bir sosyal medyada söylememiştim. Benim sözüm zaten bağlamından kopmuş, demek istediklerim kaybolmuş, aldığım en olumlu tepki bile “Ama sizinki de olmamış yani…” iken bir şey anlatma imkânımız kalmamış gibi hissediyorum. Gene de iyimser olmaktan başka yol bulamayarak, sözümüzü anlamak; anlaşılmak ve iyi niyet gibi gayeleri kaybetmeyenlerle konuşabiliriz inşallah."
4057,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4058,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4059,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4060,Yazar: Meryem Selva
4061,"Yaklaşık olarak bir yıldır Kürk Mantolu Madonna’nın alımlanış serüveni üzerine çalışıyorum. Tez niyetine. Perşembe akşamı eserin tiyatro uyarlaması Zorlu Performans Sanatları Merkezi’nde Türkiye’de ilk kez sahnedeydi.  İki arkadaş, yani diğer bir editör Büşra Eser ile,  oyunu izlemeye gittik. Maria Puder’i Tuba Ünsal’ın canlandırdığı iki perdelik oyunda, Raif Efendi’nin gençlik halini Alper Saldıran, yaşlı Raif Efendi’yi Menderes Samancılar, yazarı Sercan Badur oynadı. Konuk oyuncu Kayhan Yıldızoğlu ise tabip ve drag queen rolüyle zaten heyecanlı olan atmosfere samimi bir hava kattı. Bitiş selamlamasındaki alkışlar, Tuba Ünsal ve Sercan Badur’un gözyaşları bu samimi havayı destekliyordu. Oyun ve oyuncuların profesyonelliğini tartışmayı alanın uzmanlarına bırakarak bu yazıda biraz oyunun geçmiş serüveninden ve uyarlamanın kurgusundan bahsetmek istiyorum."
4062,Eserin sahnelenme hikâyesi –en azından Türkiye’de- Tuba Ünsal’a kadar çeşitli vazgeçişlerle örülü. Birinci vazgeçiş Cem Yayınevi tarafından eleştirel basımla yayınlandığı yıllar olan 1980’li yıllara denk düşüyor. Cumhuriyet gazetesinde 5 Ağustos 1987 yılında yayınlanan bir habere göre Vecdi Sayar’ın beyazperdeye aktaracağı projenin çekimlerine 1988 yılının sonunda başlanması beklenirken bu proje gerçekleştirilemiyor. Yine aynı tarihli bir başka haberde senaryosunu da Onat Kutlar’ın hazırladığı Türk-Alman yapımı olarak gerçekleştirilecek bir sinema filmi söylentisi de mevcut.  İki proje de hayata geçirilemiyor. (Onat Kutlar’ın bu senaryosu daha sonra Yapı Kredi yayınları tarafından Senaryolar: Üç Senaryo Üç Sinopsis kitabının içinde yayınlandı). İkinci vazgeçiş yine Cumhuriyet gazetesinde yayınlanan 18 Temmuz 1985 tarihli bir başka haberde. Bu kez Levent Kırca tiyatrosunda sahneleneceği haberinin duyurusu var. Bu proje de bir şekilde askıya alınmış. Eseri sahneye ilk kez taşımak ise 2 Nisan 2004 yılındaki bir habere göre Çetin İpekkaya’ya nasip olmuş. Ancak Berlin’de.
4063,
4064,Bu serüvende görülen o ki vazgeçmeyen ya da vazgeçirilemeyen bir tek Tuba Ünsal olmuş. Uyarlayan ve yöneten de Engin Alkan. Bu yüzden gazetelerden biraz sıyrılıp kendini oyuna kaptırmış izleyici sesiyle de hem oyuna hem de Tuba Ünsal’a dair yazmaya devam edeyim.Öncelikle şunu belirteyim her ne kadar oyunun hemen sonunda daha mekândan çıkmayı bile beklemeden Tuba Ünsal’ın sesinin oyuna yakışmadığına dair twit atanlar olsa da!
4065,
4066,"Oldukça güzel, samimi ve heyecan uyandıran bir uyarlamaydı. Her aşamasıyla arkasında büyük emeklerin olduğu belliydi. En azından benim için sesine ergenlik kaçmış yazar rolündeki Sercan Badur’dan iyiydi. İtiraf edeyim, yazarın Raif’e hayranlığını başlarda oldukça abartılı buldum. Ama defteri okudukça yavaş yavaş büyümeye başlayışının sesinde yarattığı değişim iyi bir kurguydu. Eserin melodramatik yanını bu abartılı seslendirmelerin başarılı bir şekilde yansıttığını söylemek mümkün. Bu yüzden Sercan Badur’un, Alper Saldıran’ın ve hatta tüm sakinliğiyle Menderes Samancılar’ın da hakkını teslim etmek gerek. Zira, Maria ve Raif sahnedeyken yazarın okur halinin ve Raif’in yaşlı halinin de balkonlardan birinde olması duygu ve duygulanım geçişlerini çok iyi aktarıyordu."
4067,"Uyarlamanın kurgu açısından en kuvvetli bulduğum sahnelerden biri defteri okuyan yazar, yaşlı Raif ve genç Raif’in sahnede arka arkaya sıralanması en üstte ve en arkada genç Raif’in olup o zamana gelince canlanmasıydı. Metindeki geçmiş zaman, metnin yazılma anı ve okurun okuduğu zamanın aynı zaman diliminde toplanışının güzel bir temsiliydi. Benzer şekilde Maria Puder’in kostümleri de -feminist çıkışların olduğu diyaloglarda klişe bir şekilde takım elbise giyse de- güzel bir temsil biçimiydi. Birkaç sayfada yaratılabilen bir imgeyi tek bir görüntüde özetliyordu. Yine Maria’nın Raif Efendi ile birlikte gittikleri barda müşterilerden bir kadını dudaklarından aniden öpüp geri çekilmesi, erkek müşterilerden birinin de Raif Efendi’yi aynı şekilde öpmeye kalkışması eserdeki aslında birbiriyle geçişli cinsiyet rollerini çok başarılı bir şekilde sahneye yansıtıyordu. İkinci olarak duygulanım açısından kuvvetli bulduğum sahne ise yazar, yaşlı ve genç Raif ve annesinin pamuk dövme sahnesiydi. Ayrılık, iflas, ihanet, hüzün birçok duygu sopalarla pamuk dövdükleri o sahnede patlayıp, dağılıyor, yok oluyordu."
4068,"Sonuç olarak metne cümle cümle oldukça bağlı bir uyarlamaydı izlediğimiz oyun. Maria Puder tablosu çok iyiydi. Bitiş sahnesinde yazarın artık -sesi ve performansıyla- yetişkin olmuş haliyle gelerek romanı, şapkasını ve gözlüğünü önünde duran boş sandalyeye bırakması da hüzünlü bir anmaydı. Tuba Ünsal ve Sercan Badur’un gözyaşları samimiydi. Sahnedeki herkesin yazarı ve metnini çok sevdiği, çok heyecanlı oldukları da her hallerinden belliydi. Özellikle Tuba Ünsal’ı haklı haksız yapılan bütün eleştirileri bir kenara bırakarak tebrik etmek gerek. Kayhan Yıldızoğlu ise tabii ki efsaneydi. (Lila Gurmen’in son sahnelerdeki kayıtsızlık rolü de çok iyiydi.) Katılımcılar arasında Filiz Ali yoktu. (Olsaydı sahneye davet edilirdi ya da bir iki cümle söylenirdi diye düşünüyorum). Ve Sezen Aksu yapacağını yapmıştı. Seslendirdiği  şarkının da eserin alımlanışına katkısı yadsınamaz. Büyük ihtimal yakın zamanda oyunda da yansıtılan şarkının klibini izlemeye başlarız."
4069,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4070,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4071,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4072,"Konuk Yazar: Eucak
Görsel: Lottera Lux"
4073,"Dünya Kız Çocukları Günü’nde İstanbul’un çeperinde bir mezarlık. Bir kız çocuğu ‘anne’ diye bağırarak ağlıyor.  Kimse ikna edemiyor yeni kazılmış çukurun başından ayırmaya. Tabutun içinden çıkarılıyor genç kadın. Kızı gibi O da annesinin tek kız çocuğu. ‘Namahrem olanlar arkasını dönsün’ diyor  İmam. Sahih bir kaynağı olmasa da böyle bir uygulama var, kadının cenazesini mahremi olan erkekler indirebilirmiş mezara, üzerine toprak örtüldükten sonra diğer erkekler bakabilirmiş. Kızının yürekleri yakan ağlamalarının fonunda bitiyor defin işlemi."
4074,"Duaya geçiyor İmam. ‘Öldürülüş biçimi şehitlik makamıdır’ diyor. Cemaatten ‘inşallah’ sesleri yükseliyor. Adını andığında ise kızının hıçkırıkları bir kez daha yükseliyor. ‘Trafik kazasında öldüğünü’ söylemişler kıza. İmamın ‘şehitlik’ dediği ise,  korkunç bir cinayet. Giderek artan kadın cinayetlerinden biri. Eski kocası tarafından evinin önünde öldürülmüş.  Hakkında yakalama kararı olan adam, elini kolunu sallaya sallaya gelip güvenlikli sitenin içinde öldürmüş kadını, sonra da kendi kafasına sıkmış. Muhtemelen de bu yüzden tv ve gazetelerde yer bulmuş haber."
4075,"Haberlerin hepsinde aynı bildik dil; katili flulaştıran, cinayeti normalleştiren. ‘İflas eden iş adamı, işleri kötü geçtiği için bunalıma giren iş adamı, maddi sorunları yüzünden  sıkıntılar yaşayan iş adamı’. Kadının cephesinde ise ‘ayrılıp-barışan, ayrıldığı kocasıyla birlikte yaşayan’ . Hiçbir araştırmaya gerek duyulmadan yapılmış yalan yanlış haberler. Ama tüm bu haberler bile, kadın cinayetlerinin neden arttığının sebeplerini göstermeye yeter. Adam kendisini de öldürmese muhtemelen ‘cezasında indirime sebep olacak’ bir bakış açısı, gazetelerden mahkeme koridorlarına süzülecek."
4076,"İşin diğer ucunda ise, yaptığı iki kötü evliliğe rağmen ayakta kalmaya çalışan genç bir kadın var. Kızına kendisininkinden daha iyi bir gelecek bırakma isteği onu ayakta tutan.  Ama tüm bu çaba o karanlık el tarafından yok ediliyor.  Geride Dünya Kız Çocukları Günü’nde yeri göğü delen bir ‘anne’ nidası kalıyor. ‘İyi ki ilk kocası değil’ konuşmaları çalınıyor kulağıma mezarlıkta bekleyen kadınlardan. ‘Ne yapardı bu sabi annesiz babasız’. Babaları annelerini öldürmediği için kız çocukları adına sevinen bir toplumdayız. Kadınların en yakınları tarafından öldürülmedikleri için her gün şükür ettiği bir toplum."
4077,"Ölülerin ardından mezarlıklarda rahatlatıcı konuşmalar yapan, geride kalanlara müjdeler veren hocalar ise hayattaki kadınlar için parmak sallıyor sürekli… Giyimlerine, sokakta yürümelerine, okula gitmelerine her konuda…"
4078,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4079,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4080,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4081,Yazar: Ünsüz Görsel: Shirin Neshat
4082, 
4083,Favori Youtube vaizinizin isminin karıştığı skandal hakkındaki bu yazı geçen hafta birkaç defa karalandı ve rafa kaldırıldı. Şimdi ise tekrar masada çünkü bahsi geçen vaizin hiçbir şey olmamışçasına tekrar minbere çıkıp Cuma hutbesi vermesinden ve bunun alkışlarla karşılanmasından sonra yazılmasa olmazdı.
4084,"Dünya ve Türkiye Müslüman gençliğinin gözdelerinden Nouman Ali Khan’dan ve kendisinin çalışanı/öğrencisi olan bazı kadınlarla uygunsuz temaslarda bulunmakla itham edilmesinden bahsediyorum. Durumdan ilk defa bu kısa giriş cümlesi vesilesiyle haberdar olup neyden bahsettiğimi merak edenler, yazının ilerleyen birkaç paragrafını okumaya devam edebilirler. Yok eğer “fazla detay öğrenmek, dedikodu duymak istemiyorum” diyorsanız buraya tıklayıp o paragrafları pas geçebilirsiniz. Çünkü bu yazı tam da onu diyor: Mesele kim ne yapmış, hangi iddia doğruymuş bilmek değil; bilmediğimizde dahi nasıl tavır aldığımız."
4085, 
4086,"Baştan başlayalım. Yaklaşık üç hafta kadar önce sosyal medyada Amerikalı imam Omar Mozaffar tarafından Nouman Ali Khan hakkında bir açık mektup yayınlandı. Mektupta, Nouman Ali Khan’ın öğrencisi ve konferans dinleyicisi olan bazı kadınlarla bir süredir uygunsuz temaslarda bulunduğu iddia ediliyordu. Nouman Ali Khan’ın imamlık yaptığı Dallas/Teksas’taki imamlar komisyonu bu durumdan bahsi geçen kadınların bildirmesi ile haberdar olmuş ve bundan dolayı Nouman Ali Khan’ı özellikle evlilik ve karşı cinsle ilişkiler konularında dini sohbet vermekten menetmişlerdi [Nouman Ali Khan’ın resmi Facebook sayfasında Haziran ayından Ekim ayına kadar hiç sohbet paylaşımı yapmadığı görülebilir]. Her ne kadar Nouman Ali Khan bu anlaşmaya sadık kaldığı sürece, Dallas İmamlar Komisyonu olayı gizli tutmaya karar verdiyse de, Nouman Ali Khan’ın avukatlarnın bu imamları tehdit etmeye başlaması işleri değiştirmiş ve bu açık mektup yayınlanmış."
4087,Mektubun yayınlanır yayınlanmaz başta Amerikalı Müslümanlar olmak üzere dünya Müslüman kamuoyunda ne tür bir çalkalanmaya sebep olduğunu tahmin edebilirsiniz. Bunun birkaç saat sonrasında ise Nouman Ali Khan’dan bir reddiye geldi. Özetle bu reddiye şunları söylüyordu:
4088,– Bu bir grup imam tarafından kendisini zedelemek üzere kurulmuş bir kumpastır.
4089, 
4090,– Mektupta kullanılan ucu açık “uygunsuz davranış” ifadesi insanların aklına en kötü düşünceleri (tecavüz vs.) getirmektedir.
4091, 
4092,– Olaylar yetişkinler arasında ve iki tarafın da rızası dahilinde gerçekleşmiştir. Boşanmış birisi olarak kendisine eş arama amaçlı böyle temaslarda bulunmasının uygunsuz herhangi bir yanı yoktur.
4093, 
4094,– Eğer fark etmeden mağdur ettiğim birileri varsa kendilerini dinlemeye hazırım [Klasik…].
4095, 
4096,"Buraya kadar tüm iddialar Dallas’taki komisyonu temsil ettiğini iddia eden bir erkek imam tarafından öne sürülüyordu. Daha sonra bazı başka bilinen isimler de sosyal medya hesaplarından durumu bildiklerini teyit ettilerse de, henüz meselenin asıl muhatabı olan kadınlardan ses çıkmamıştı. Fakat ertesi gün “Biz o kadınlarız” diyen bir grup tarafından açılan web-sitesinde birtakım belgeler ortaya sürüldü. Olayın bu kısmı benim için oldukça ikircikli; çünkü bir yandan bunlar mağdur kadınlar tarafından sunulan belgeler oldukları için önemliler… Diğer yandan ise özel konuşmalar olduğu için bakmanın aşırı suçluluk uyandırdığı bir yasaklı alan bu. Ama sosyal medya sağ olsun kendimiz bakıp bakmama konusundaki bu ahlaki kararı vermeden çok önce zaten belgelerin içeriğinde ne olduğu yazılıp çizilmeye başlanmış oluyor."
4097,"Özetle, bu web sitesi çalışanı, gönüllüsü, konferans dinleyicisi olan kadınların Nouman Ali Khan ile yaptıkları kişisel konuşmaların ekran görüntülerinden oluşuyor. Bu görüntülerin içinde Nouman Ali Khan’ın gönderdiği [sizi üzmek istemem ama bazısı üstsüz] fotoğraflar ve kadınlardan birine sus payı olarak ödendiği söylenen paranın bir banka dekontu da mevcut. Konuşmalarda ise farklı kadınların Nouman Ali Khan ile özel konuşmaları, hala evliyken başkasına evlilik teklifi gönderdiğinden bahsedilmesi, aynı anda başka kadınlar ile konuşmakla suçlanması, Nouman Ali Khan’ın kadınlardan imamlara ya da başkalarına ilişkileri hakkında söylediklerini geri almasını ya da saklamasını istemesi ve bir çalışanını kovmakla tehdit etmesi var. Ve ilk iddiayı reddeden Nouman Ali Khan’dan bu belgelere dair geçtiğimiz üç hafta içinde bir reddiye gelmiş değil."
4098,"Bu gelişmeler üzerine bir süre sosyal medya tartışmaları ile dolu fakat taraflardan yeni bir çıkış gelmediği bir süreç yaşandı. Ta ki Nouman Ali Khan hiçbir şey olmamış gibi sohbet videoları yayınlayıp, ardından bir de minbere çıkıp Cuma hutbesi verene kadar. Bu da yetmezmiş gibi bir de geçtiğimiz günlerde Nouman Ali Khan’ın enstitüsü Bayyinah tarafından, yine Amerika’nın ve Dallas’ın sevilen imamlarından Omer Suleiman başta olmak üzere, bir grup imama enstitüyü lekelemek ve zarara uğratmak suçlaması ile dava açıldığını öğrendik."
4099, 
4100,"Yukarıda size kısa bir özetini verdiğim mesele ile ilgili bu yazıda detaylara girip kurcalayarak dedektifçilik oynamayacağız. Ama bu demek değil ki meselenin konuşmaya değer bir yani yok. Öncelikle —evet, statüsü ne olursa hepimizin eninde sonunda insan olduğunu hatırlayalım ve ahlak polisliği de yapmayalım fakat— milyonlarca dinleyicisine karşı cinsle ilişkiler konusunda doğrudan olmama, aracısız görüşmeme, mesajlaşmama vs. nasihati çeken Nouman Ali Khan’ın samimiyetini sorgulamaya tabi ki hakkımız var."
4101, 
4102,
4103, 
4104,"Hakkımız var ama asıl konuşmamız gereken bu değil. Nouman Ali Khan iddia edilen davranışları sergilemiş olsun ya da olmasın, bizim asıl konuşmamız gereken hocalar, alimler, prestij sahibi kişiler ile ilgili böyle iddialar karşısında sergilediğimiz tutum."
4105,"Başa dönelim. İmam Omar Mozaffar konuyla ilgili mektubunu sosyal medyada ilk paylaştığında, daha henüz ortada Nouman Ali Khan’ın reddiyesi bile yokken, mektuba gelen yorumlar arasında sıkça şu minvalde olanlara rastlamak mümkündü:"
4106,"“Nouman Ali Khan saygıdeğer bir hoca, bu alçak bir iftira.”"
4107, 
4108,"“Ben kendisinin konferanslarına katıldım, başını yerden kaldırmazdı.”"
4109, 
4110,“Böyle bir iddiada bulunuyorsan delilini sunman gerekir.”
4111, 
4112,"“Müslüman kardeşini bu şekilde ifşa ederek durumu sadece daha da kötüleştiriyorsun, ümmet içinde fitne çıkartıyorsun.”"
4113, 
4114,Doğrusu bu argümanları okurken belki birkaçına siz de hak vermiş olabilirsiniz. Ama bir şey fark etmediniz mi? Tek derdi Nouman Ali Khan’ın onuru olan bu yorum sahipleri bahsi geçen kadınların onurunu neden hiç düşünmüyorlar? Zaten dünyaca ünlü olan bir hocanın onurunu korumak için seferber olan bunca insan acaba o kadınların onurunu korumak için savaşan kimse de var mı diye hiç mi merak etmiyor?
4115, 
4116,"Görsel: Facebook’ta, mağdur kadınlardan birinin iddiaları teyit ettiğinden bahseden paylaşımın altındaki yorumlardan biri "
4117,
4118, 
4119,"Ertesi gün bahsi geçen kadınlar bir web-sitesi açıp delillerini sunduklarında ne oldu dersiniz? İlk aşamada “Bu iftiradır” deyip delil isteyenler durumu üzüntüyle kabul mü ettiler? Zaten arkası sağlam bir hocanın arkasını kollarken, yalancılıkla suçladıkları kadınlardan özür mü dilediler? Pek öyle görünmüyor. Ekran görüntülerinin ve fotoğrafların sahte olduğu iddia edenlerden, kadınları Nouman Ali Khan ile konuştuğu için suçlayanlara ya da neden bu kadınların açıkça ortaya çıkmadıklarını sorgulayanlardan, daha da ileri gidip —okuyana mavi ekran verdirerek— poligaminin İslam’da helal olduğundan bahsedenlere kadar (birden fazla kadınla aynı konuşmasına atıfla) türlü akıl almaz savunmalara şahit oldum. Ve elbette ki iftira ilgili ayetin eğilip bükülerek nasıl arkası sağlam erkekleri korumak için kullanıldığına da… [Şikayette bulunan kadınlar da din kardeşiniz değil mi ve onlar hakkında da yalancılık ithaf etmeden önce hüsn-ü zanda bulunmanız gerekmez mi?]"
4120,"Şimdi aynı meselenin bir kadın alim üzerinden gündeme gelmiş olduğunu düşünün… Verilecek tepkilerin kaç derece zıt olacağını siz hesap edebildiniz mi? O kadın alimi bırakın bir daha sohbet/vaaz verirken görmeyi, insan içinde görebileceğinizi hayal edebildiniz mi? Gelin görün ki Nouman Ali Khan’ın tekrar sahalara dönüşü dev bir hayran kitlesi tarafından alkışlar, tebriklerle karşılandı."
4121,Görsel: Nouman Ali Khan’ın iddialardan sonra yayınladığı ilk sohbet vidyosunun altındaki yorumlardan bazıları
4122,
4123, 
4124,"Diyelim ki tüm iyi niyetliliğimizle olup iddiaların, görüntülerin sahte olduğuna inanalım. Yine de bu olayın bir benzerinin kolayca yaşanabileceği gerçeği değişmiyor. Benzeri yaşandığında bu güçlü erkeklerin kolayca işin içinden sıyrılabileceği ve diğer güçlü erkeklerin de bu sıyrılma mekanizmasına sırtlarını dayayarak aynı döngüyü güvenle devam ettirebileceği gerçeği değişmiyor. Herhangi birimizin ya da bir tanıdığımızın başına böyle bir olay gelip de derdimizi anlatmak istediğimizde dev bir hayran kitlesi tarafından aforoz edileceğimiz, ne delil sunarsak sunalım onları ikna edemeyeceğimiz gerçeği değişmiyor. Öyleyse bazı şeylerde anlaşalım."
4125,"Eğer bu ilkeler üzerinde anlaşmayı ve hareket etmeyi becerebilirsek, mağdurlara inanılmak için tek yol olarak özel konuşmaları yayınlamanın bırakıldığı şeytani bir sarmaldan da kendimizi kurtarabiliriz belki."
4126, 
4127, 
4128,
4129,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4130,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4131,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4132,Konuk Yazar: Müjgan
4133,Görsel: Burçak Bingöl
4134,"Evet biz selam veriyoruz. Tevhid ağacının tohumuyuz. Gerçeğin/ya da karşısındaki insanın/muhatabının iç yüzünü merak etmeyen, ona yaklaşmak istemeyen her kim önyargılarının, peşin hükümlerinin, vehimlerinin, kibrinin esiri oluyor bu alemde."
4135,"Demiş yazar, eşinin uzattığı elin Meltem Cumbul tarafından karşılıksız bırakılmasıyla ilgili yazdığı yazıda.  Yazı diğer bir yazar kadın tarafından “Cahilce sığ bir hareketin karşısında ‘Ah keşke herkes böyle bir olgunluk haline sahip olabilse dedirtecek bir yazı’, tavsiye ederim.” alkışlarıyla servis edilmiş."
4136,"En başta söylemek gerekir ki bu Meltem Cumbul’un protestosunu savunma yazısı değildir. Ancak olgunluk örneği diye gösterilen yazının da bin bir yüzü var, karşıya söylenmiş olsa da aslında ‘aynaya bakılarak yazılmış’ hissi veren. Ama biz birkaç tanesinin üzerinde duralım. İlkinde yukarıdaki satırlar gibi tasavvufi bir bakış (!) var, nefretin nasıl tüketen bir yanı olduğundan, nefret edene dahi sevgi duyulan bir ruh yüksekliğinden söz ediliyor. Ve tabi bu bakış ‘biz’ diliyle anlatılsa da aslında ‘bir’ tarafı betimliyor. Bu tarafı yazıdaki eşsiz betimlemeleri alıntılayarak anlatmak gerekirse, ‘Nefes aldığı memleketi seven, vatanını bir sevgili gibi addeden, eleştirse de iyiliğini isteyen, nefret etmeden, yakıp yıkmadan ama kızarak, bazen söverek seven, milletinin inanç ve iradesini hor görmeyen, çekilmeye çalışıldığı savaşlara ve iç çatışmalara karşı birliği ve barışı savunan’… Güzellemeler sürüp gidiyor. Öteki tarafta ise, yine yazıdan alıntılarla ‘iç savaşların taraftarı haline gelen, kulaktan dolma bilgilerle yetinen, hakaret ve iftiraları çoğaltmaktan içi rahatsız olmayan, iç savaş profesyonellerinin işini kolay gördüğü, sonra da barış isteyip, yürüyüşlerde adalet narası atan’ bedbahtlar…"
4137,"Ötekini elma armut genellemeleriyle dar bir kalıba soktuktan sonra ‘biz’den söz etmek büyük hüner doğrusu. Ama daha büyük hüner, ‘aydın çevrelerinden’ dışlanmayı, sosyal medyada yazılan birkaç mesajı, sahnede sıkılmayan bir eli; genç bir kadının televizyonlarda ‘çocuklar ölmesin’ dediği için tutuklandığı bir ortamda, büyük mağduriyet olarak sunmak.  ‘Aydın çevreler’ dediklerini yıllardır ‘memlekete düşman’ olarak göstermek için ellerinden geleni yapmamışlar gibi oradan dışlanmayı mağdurluk sayıyor yazar. Vaktiyle kendisinin de bulunduğu ve dostları olduğu o çevreyle ilgili her gün yalı lobilerinde aslı astarı olmayan saçmalıklar servis edilmesine suskunluklarla, dolaylı destek vermiyormuş gibi. Yeni ekmek kapısındaki yerini eski ekmek kapısına saldırarak sağlamlaştıranlarla yan yana durup, onların bataklıklarından ‘medeniyet rüyaları’ anlatmıyormuş gibi. Dahası sanki yeni çevreler bulunmamış, yine el üstünde tutulmamış, piyasanın en üstünde, rakımlı tepedeki sofralarda ağırlanmamış gibi, güya değer de vermediği o eski çevreden dışlanmayı mağduriyetlerin en büyüğü olarak dillendirmiş. Bütün bunları da benlikten çıkma, ötekisi olmama halleri düsturları döşenirken yapmaktan hiç rahatsız olmamış. Beyaz’ın psikopat tiplemesi geliyor akla: ‘Vişne suyu içmek istiyorum ama vişne tadını almak istemiyorum’. Hem taraf olmak hem de tüm taraflarda ‘makbul’ olmak istiyorlar."
4138,"Ha bir de başörtüsü yasaklarından, 28 Şubat’tan dem vurulmuş yazıda. Sanki o yılları ve ondan öncekileri steril gettolarda geçirmemiş; iş işten geçtikten, herkes yapılanların haksızlığını dile getirdikten sonra ‘taraf’ olmamışken. Doğrusu şu son 3-4 yılda yaşananlar sırasında sergiledikleri rahatlık, geçmişte de korunaklı alanlarda vicdanlarının ne kadar da rahat olduğunu çok güzel ortaya koyuyor."
4139,Daha birçok şey söylenir aslında bu yazıyla ilgili. Ama bir yeri var ki oradaki ‘kötücüllük’ nasıl izah edilir bilemiyorum.
4140,"“Milletinin inanç ve iradesini hor görmeyen, çekilmeye çalışıldığı savaşlara ve iç çatışmalara karşı birliği ve barışı savunan, bu yolda elini taşın altına koyduğu için ve teröristleri desteklemediği için aydın çevreden dışlanan, düşmanlaştırılan, eski dostları tarafından yapayalnız bırakılan bir vatandaşın varolma hakkını savunacak bir insan hakları savunucusu yok muydu?”"
4141,"Bazılarını şahsen tanıdığı, vaktiyle yolunun kesiştiği insan hakları savunucuları sıradan bir toplantı sırasında göz altına alınıp aylardır tutukluyken, hükümete yakın medyada bile bu tutuklamaların hukuk dışılığı çarşaf çarşaf yazılırken hiç ses etmeyen biri söylüyor bunları. (Bkz. Yıldıray Oğur, Nihal Bengisu Karaca, Hakan Albayrak köşe yazıları). Ses etmemesi bir yana bu insanlara gazete köşelerinden, duvar diplerinden iftira atanlarla yol yürümekten imtina etmeyen biri olarak, ‘ötekilikten’ vazgeçmekten bahsediyor."
4142,"Yazının birçok yerinde, bugünlerde haklarında inandırıcılıktan fersah fersah uzakta bir iddianameyle dava açılmış olan barış imzacısı akademisyenler için göndermeler var. Yazarın bu ilk sataşması değil aslında. Son iki yıldır birlik, sevgi temalı yazılarında imzacıları terörü desteklemekle, iç savaş istemekle, memleketi sevmemekle suçluyor. Bir gecede işsiz kalmış, birçoğu istemedikleri halde başka ülkelerde yeni hayatlar kurmak zorunda kalmış bu insanların gündelik hayatta yaşadıklarını es geçerek; tasavvuf dili kullansa da ‘büyük resimle’ kafayı bozmuş komplocu, operasyoncu tetikçilerden farkı olmayan bir bakışla steril köşesinden yazmaya devam ediyor. Böyle kazanacak birliği, böyle kuracak köprüleri böyle kuracak medeniyeti. Dışlamanın, nefretin kötülüğünden dem vururken en alasını yaparak. ‘Nefretimi kazanamayacaksınız’ yazısında ne kadar çok nefret barındırılabileceğinin unutulmayacak bir örneği olacak bu yazı."
4143,Tam da bu başlıkla yazılmış bir yazı daha vardı. Babası 5 yaşındayken çatışmada şehit edilmiş ve barış bildirisine imza attığı için khk ile atılan Ulaş Bayraktar’ın yazdığı. Olgunluk denilecek asıl yazı oydu ama tabi görmek işlerine gelmedi.
4144,"Yazıyı ‘herkes böyle bir olgunluk haline sahip olabilse’ sözleriyle anons eden yazar geçtiğimiz günlerde ‘din yorgunu gençler’ den bahsediyordu. Bahsi geçen iki yazıyı yan yana koyup okuyan anlar aslında bu yorgunluğun sebebini. En dini, tasavvufi cümlelerle kurulmuş bir metinle tamamen seküler bir dilde yazılan metnin arasındaki samimiyet ve maneviyat farkı bu durumu gayet iyi özetliyor. Kimin aslında ‘var olmaya değil yar olmaya geldiğini’ kiminse sadece edebiyatını yaptığını…"
4145,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4146,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4147,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4148,Yazar: Feyza
4149,
4150,"Çocuklar hızlı büyüyor. Eğitimin başlıca çelişkisi bu belki de. Onların hızına, kapasitesine, çeşitliliğine yetişecek bir eğitim sistemi olamaz. O yüzden ölçüyü çocuklara göre değil toplumların çocuklara dair hayallerine, beklentilerine göre koyuyorlar. Türkiye’de ise ölçü hep başkalarının çocuklarıdır. Daha iyi ders çalışan komşu çocuğu, daha iyi okulları kazanan çocuklar, ilerde daha çok para kazanma vadeden çocuklar, daha ileri ülkelerin çocukları… Üniversite sınavında kaçıncı olduğuna göre kaderi belli olan çocuklar. O listelerden hayalinin peşinden koşacak, kendi rengini keşfedecek, dünyayı değiştirecek sağlam özgüven çıkması da haliyle çok zor. O nedenle hepimiz yuvarlanıp gidiyoruz işte."
4151,"Eğitim bu açıdan bu ülkede yetişen ve çocuk yetiştiren herkesin ortak yarası. Ya da öyle olmalı. Ama memlekette duygular “ŞOK HABER”lerle yönetildiği için dönüp de ortak meseleleri sakince konuşmaya zaman ve enerji yok. Eğitim başlığında en son TEOG’un (Açılımı: temel eğitimden ortaöğretime geçiş sınavı) kaldırılması şok haber olarak ekranlara düştü. Gerçekten de ortaöğretim velilerinin aşk ve nefret ilişkisi kurdukları TEOG, nedeni nasılı açıklanmadan bir anda ortadan yok oldu. 8. sınıfların yaz tatillerini, kış planlarını, psikolojilerini, hayallerini, kahırlarını şekillendiren, takvimi örnek soruları her şeyi belli olmuşken birden iptal edilen iki aşamalı sınav yerine ne konacağı da şu vakte kadar belli olmadı."
4152,"Türkiye gibi herkesin hakkını yedirmemek için kıyasıya savaşmak zorunda olduğuna inandığı gerilimli ülkelerde sınav sistemi oturtmak gerçekten zor zanaat. Bu memlekette ekmek sırası, otobüs sırası beklemek bile streslidir. Üçkağıtçılık nerdeyse normdur. Birisi gelip kaynak yapabilir, pişkince yerinizi alıp sizi üstüne suçlu bile çıkarabilir. Nitekim veliler aralarında şunları rahat rahat konuşuyorlar, birbirlerine bu konularda tavsiyelerde bulunuyorlar: Adrese dayalı otomatik yerleştirme yapılan ilköğretimde, velilere öğretmen ve okul seçme “şansı” tanımak için okulların belirlediği “bağış tarifeleri” var. Sonra TEOG için ikili notlandırma sistemi uygulayan okullar var(dı). Okul puanı yüksek çıksın diye çocuklara hak ettiklerinden yüksek puanlar veriliyor(du). Bu uygulamalar da TEOG’a kitlenen paralı velilerle imtiyazlı okullar arasındaki ortak haksızlıklar, ortak suçlardı."
4153,"Ama ne oldu? TEOG’un kaldırılması yine bir kültürel iktidar kavgasının fitilini yaktı. Zira kararın arkasında bu “ortak suçlar”dan çok, son yıllarda ihtiyaçtan çok daha fazla açılan İmam Hatip okullarının boş kalması, bu okullarda eğitim ve öğretimin sonuçlarından memnun olunmaması olduğuna dair yorumlar var. Bu yorumlara büyük ölçüde katılıyorum. Hükümetin bir İmam Hatip açma ve destekleme politikası var. Ama bunu neden yaptığına dair bir açıklaması, bir rasyonalizasyonu olduğunu sanmıyorum. Yani “neden daha çok imam hatip?” dediğinde, belli standartlarda dini eğitim almış, muhtemelen daha kolay yönetilebilir, daha kolay dizayn edilebilir kitleler hayal ediyor ama boş binalar ve yetersiz kadrolarla bunu ne kadar yapabileceği meçhul. Ya da zaman zaman hem öğretmenlerin hem öğrencilerin ne kadar yaratıcı olabileceğinden habersiz… Başta da dediğim gibi çocukların çeşitliliğini, öngörülemezliğini kuşatabilecek bir eğitim sistemi yok. Hele ki bu kadar sistemsizlik içinde…"
4154,"Bütün bunlar arasında gözüme çarpan sorunlardan biri ise, eğitim ülküsüne sıkı sıkıya bağlı,  hükümetin hedef aldığı ve dönüştürmeye çalıştığı “çok iyi okullar”da okumuş, başarıyla sınıf atlamış veya sınıfsal imtiyazını devam ettirmiş “eğitimli” insanların “İmam Hatipliler” konusunda söyledikleri. “Okul kazanamamış, bir baltaya sap olamayacak imam hatipliler “bizim” iyi okullarımıza mı gelecek??” bu süreçte azımsanmayacak kadar duyduğum sorgulamalardan biri oldu. O iyi okullar da İstanbul’da gerçekten çok küçük bir azınlığın erişebildiği, iyi eğitim vermesiyle meşhur okullar. Yani Türkiye çapında sahip çıkılacak öyle bir marka yok zaten. Bu noktada korkunun tam olarak ne olduğunu da anlamak zor. Kötü imam hatipliler mi iyi okullara gelecek, iyi öğrenciler mi kötü imam hatiplere gidecek meçhul. Her iki endişenin tek ortak noktası, bir kontaminasyon korkusu olması."
4155,"Düşünüyorum da, sabırla eleştirilerini okuduğum bu insanlar, çabalayarak edindikleri yahut doğal olarak içine doğdukları imtiyazları kendi sınıflarından çocuklar mı sürdürsün istiyorlar? Belirli bir kültürel ve sembolik kapitali kaybetme endişesi mi bu? Yani Türkçesi, eğitimle seçkin meslekler ve hayatlar (burada sadece maddi kazanca vurgu yapmıyorum. Bilgiye erişim, ince zevkler, daha çok seyahat, vs. imkanlar…) kurabilenler ve imtiyazları tehdit edilenler, imtiyazlarını savunuyor gibiler. Türkiye’de yurtdışı çıkış yasağından meslekten men edilmeye kadar giden olağanüstü hal cezalandırma yöntemlerini, akademiye yapılan operasyonları ve itibarsızlaştırma çabalarını düşünürsek bu tehdit hiç de yabana atılacak bir tehdit değil. Dahası, kapitalizmin yeni biçimleri maddi serveti bütün bu kültürel ve sembolik kapitalin önüne geçirebiliyor. Bu da üst sınıfların korumasına verilmiş olan belirli değerlerin yok olmasına neden oluyor. Kentleşmenin vahşileşmesi, kültürel mirasın korunamaması gibi…"
4156,"Ancak tam da bu noktada, eğitimin hala kimisine tırmanması daha zor, kimisine daha kolay olan bir merdiven olarak kalmasını savunmak mı gerekir? Eğitimin getirdiği eşitsizlikleri konuşmak için bu kaostan bir imkan çıkmaz mı? Kültürel, tarihi, toplumsal değerlerin korunması sınıfsal bir mesele olmaktan nasıl çıkar diye düşünmek gibi imkanlar arayamaz mıyız?"
4157,"Kendi seçimleriyle imam hatip öğrencisi olan, ya da kendi seçimini bile yaşamayan çocuklar hakkında “kafası basmayan imamhatipliler bizim iyi okullarımıza yerleştirilecek!!” türevi cümleler duymaya devam ettikçe böyle bir imkanın çıkmayacağına maalesef ikna oluyorum. Öncelikle bu cümleler, merdiveni zorluklarla tırmanmış olan çoğumuza haksızlık. Kimimiz taşradan, kimimiz imam hatipten, kimimiz düz liselerden geldik; kimimizi merakımız, kimimizi hevesimiz, kimimizi tanıdığımız bir öğretmen bir yerlere yönlendirdi. Hepimiz arkamızda bizim kadar zeki, yetenekli arkadaşlar bıraktık. Çünkü birileri seçilmeli, birileri kalmalıydı. Dolayısıyla kurtuluşun yolu illa eğitim, eğitimin yolu da illa sınav kazanmaktan geçti!"
4158,"Peki eğitimsiz nasıl olur ki? Bir öğretmen arkadaşım, (temel eğitimden sonrasını kastederek) “herkesin eğitime yönlendirilmesi çok yanlış” dedi geçenlerde, çok katılıyorum. Herkes yüksek öğretime erişmek, hayatını oradan kurmaya çalışmak zorunda değil. Ama bu memlekette tüm ayrımcılıkları dik kesen ve hepsini daha da güçlendiren en büyük ayrım eğitim. Zira eğitimsizlik yoksulluk ve itibarsızlık getiriyor. Herkesin ihtiyaç duyduğu bir başarı hikayesi, bir “yırtma çabası” var (o olmazsa ikinci bir şans Acun’un reality şov’ları tabii!). Elbette bu durumda kazanan, azınlık oluyor. Azınlıkta kalmak da haliyle kıymete biniyor."
4159,"Peki ya eğitim içinde başarılı olacak çocukların sistemden dışlanması nasıl çözülecek? Hayatta seçeneği az olan çocukların seçeneklerini arttırmanın merkezi sınavdan daha iyi yolları olmalı. TEOG, sınava hazırlanma imkanı olan çocukların Anadolu liselerine, Anadolu imam hatip liselerine ve kolejlere yerleşmelerini sağlarken, bu imkana sahip olmayan ya da tercih hakkı tanınmayan çocukların imam hatiplere yerleştirilmesini mecbur kılan bir sistemdi. Tabii aslında o Anadolu ve fen liselerinin de bir kısım yeni imam hatipler gibi düz liselerden dönüştürüldüğünü unutmamak lazım. Ortada garip şekillerde hızla genişleyen bir okullaşma ve bu hızın getirdiği ciddi olumsuzluklar var. Yani TEOG bir sorundu, TEOG’un getirdiği okullaşma bir sorundu. TEOG’un ışık hızıyla kaldırılması ise yepyeni bir sorun…"
4160,"TEOG yerine daha iyi bir sistem geleceğine dair pek bir umut yok, sanırım bunda milletçe mutabıkız. Belki parası ve(ya) eğitime dair vizyonu olanlar yeni sistemden (yine) büyük zararlar görmeyecek. Ya da yukarda belirttiğim gibi, maddi servet, eğitim vizyonunu ezip geçecek. “En iyisi bizim olsun” diye masaya vuran veli, çocuğunun hayallerine, beklentilerine ve yeterliliklerine bakmadan en iyisini satın alacak. Bu koşullarda faturanın muhtemelen bu yeni sistemden, hatta ondan sonrakinden, daha sonrakinden oldukça zarar görecek olan; maddi, kültürel, sembolik kaynakları daha kısıtlı olan çocuklara kesilmesi çok büyük haksızlık. Zaten Türkiye’de iyiye gidişin önündeki en büyük engel de, sürekli kaşınan, bilerek güçlendirilen bu haksızlık duygusu…"
4161, 
4162, 
4163,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4164,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4165,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4166,Konuk yazar: zeytin çekirdeği
4167,
4168,Görsel: Betsy Joles
4169,Üsküdar’da annesi ile birlikte haince katledilen Suriyeli Halla Barakat için*
4170,"Hiç bir haber aldığınızda, herhangi bir haber, anın yavaşladığına şahit oldunuz mu? O an yudumladığınız kahvenin boğazınızdan 10 kat daha yavaş aşağıya indiğine, ağır çekimde bardağı masaya koyuşunuza ve sigaranızın çıtırtısının yavaşladığına…  Ekranda gördüğünüz bir çift sıcacık, ışıldayan, tanıdık gözün gittikçe daha çok yaklaştığına… Çok nadir zamanlarda insan kalbinin atışını duyabiliyor nabzı hızlanmamışken. Çok nadir zamanlarda insan izafiyet teorisinin gerçekliğini kavrayabiliyor beş dakika sanki yarım saat gibi geçerken…"
4171,"Sabahtan beri kafamda yedi karanfilin ağıt parçası çalıyor ve sevgili Halla, bu mektubu bizim cehennemden yazıyoruz sana. Zaman geçiyor Halla, ölülerin üzerine ölüler gömülüyor, insanlar ve savaşlar ve acılar unutuluyor. Henüz aklımızdayken, henüz farkındayken güzelliğinin ve artık aramızda olmayacağının ve de hazır donmuşken zaman sana söylemek istediğimiz bazı şeyler var. Buraya gelirken sana her ne vaat edildiyse, biz sözümüzü tutamadık sanıyorum. Sinirden kuduruyorum kafesteki bir köpek gibi. İzlediğim onlarca filmin katliam sahnelerinin gerçekleşmesini senin ekranda bize bakan gözlerinde yeniden seyredip doğruların doğru oluşundan korkan ahmakların ve adilerin varlığından tiksiniyorum. Kimse özgür değil Halla bunu en iyi annen ve sen biliyorsun sanırım zincirlerinden kurtulmuşken yukarıda bir yerlerde… Dünya dediğimiz insan dolu sıkışık kafeste içeride yaşanan haksızlıkları başkaları da duysun diye parmaklıklara en çok siz yaklaştığınız ve hepimizden çok bağırdığınız.Hepimizden cesur, sebatkar ve kıymetli… Keşke gitme şekliniz de uğruna can verdiğiniz davanız kadar temiz olsaydı. Adice, saygısızca ve bu kadar kolay olmasaydı. Ülkeni terk edip buralara gelmek, eğitim için uğraşmak, adaletsizliklerin sesi olmaya çalışmak, sürekli sahada olup ülkendeki haksızlıklar için bağırmak bu kadar zorken, tehlikeliyken, ait bile olmadığın bu ülkede öldürülmek işte bu kadar kolay. Seni tanımıyoruz bile sevgili Halla, çoğumuz. Sana mezuniyet cübbeni, sette bir yaka mikrofonunu yakıştırırken biz boğulmayı, bıçaklanmayı ve bir apartman dairesinde günlerce terkedilmeyi yakıştıranlar olmuş. Kanımız çekiliyor Halla. Belki yaşımızdan, annemizle bir başımıza yaşayışımızdan, saçlarımızı rüzgara karşı savurmayı sevişimizden başka ortak noktamız yok ama donmuş bir mezuniyet karesinde omuzundan arkana bakıp ışıl ışıl gülümsediğin fotoğrafın var hemen her ekranda bugün. En anlamlı gidişler paydasında annenle beraber veda edemeden oturuyorsunuz. Unutmak yetisi, insana bahşedilmiş en kıymetli özelliklerden biri. Çok değil Halla, bir kaç gün ya da bir kaç hafta sonra insanların zihninden kaybolmaya yüz tutacak o güzel yüzün. Gittikçe solacak hatıraların tıpkı dünyadan geçmiş milyarlarca diğer insan gibi. 5 dakikam yeniden 5 dakika olarak gelecek, dumanlar havaya normal hızında karışmaya başlayacak ve hayat kaldığı yerden aynı hızda devam edecek. Öleceğiz. Fakat sen Halla, arkadaşım, annen ellerinde en anlamlı ölümlere imza atmış olanların arasında bir yerlere çarpmadan oturmuş ve Kevser’in serin sularını yudumluyor olacaksın. Özür dileriz, seni koruyamadık. Dünyanın gerçek öncülerinin evi mezarlarmış. Kapını çalıp bir çay içmeye geleceğimiz günler yakındır arkadaşım. Umarım."
4172, 
4173,*Reçel editörlerinin notu
4174,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4175,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4176,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4177,Konuk Yazar: Nur Kıpçak
4178,
4179,"Şen kahkahanız bahçelerin koynunu sardı
Hüseyin Mayadağ"
4180, 
4181,"Kadıköy’ün Moda Çay Bahçesi’inde kadınlar, hem el emeği göz nuru ürünlerini sergiliyor hem de dayanışma içinde ticari deneyim kazanıyorlar; Kadıköy Belediyesi’ne bağlı bu oluşumun adı Potlaç. Aslında bu, Potlaç’ın ikinci yılı; geçen yıl on dokuz hafta sürdükten sonra Caddebostan’a taşınmış. Ama güzel havalarla birlikte, Şair Nigar Hanım’ın deyimiyle, bahar erip güşâyiş bulunca alem, yeniden Moda’ya dönmüş, bu sefer yirmi iki haftalığına. Haftanın üç günü sabah on birden gece ona kadar açık olan sergiliklerin her birini iki kadın paylaşıyor ki deneyimli olan kadınlar sergi ve satış deneyimi olmayan kadınlara yardım edebilsin."
4182,"“Potlaç” sözcüğünün ne anlama geldiğini buradaki hoş sohbet kadınlardan öğrendim: Kızılderililerin birbirlerine armağan verdikleri dini bayram. Kişilerin dayanışma içinde deneyip kazandığı, kâra ve rekabete hizmet etmediği bu rengarenk bayram yerine ne kadar uygun bir sözcük. Burada sergilenen ürünleri (takı tasarımları, bez bebekler, elde dikilip nakış işlenmiş çantalar, şallar, taş baskılar, cam ve seramik eşyalar…) bir araya getiren Potlaç, görünmeyen emeğin bir bahçeye taşınması, kamusal alanda görünür olması demek. Ve Potlaç’a ev sahipliği yapan Moda Çay Bahçesi ise Kapalıçarşı, Tahtakale, kahvehaneler gibi erkek egemen kamusal alanlara rağmen oluşturulmuş alternatif bir kamusal alan. Ki İstanbul’da bir bahçede kadınların toplanması, bir araya gelip kamusal alan oluşturması kolay değil; tarihte izi sürülesi bir eylem."
4183,"Çünkü İstanbul’da park ve bahçelere kadınların katılımı, her zaman hoş karşılanmadı. Osmanlı toplumsal hayatı, harem-selamlık taksimine dayanır, hane dışındaki mekanları kullanma koşulları kadınlarca değil, erkekler ve devlet tarafından belirlenir. 16. asırda sözgelimi, kayıkçılar kethüdasına yönelik bir fermanla genç kadınların kayığa binip gezmeleri yasaklanır. Kadınların herkesin bulunduğu yerlerde boy göstermeleri ve bir araya gelmeleri hoş karşılanmaz. 18. asırda Boğaz’daki seyahatler, şehzadelerin sünnet ve sultanların doğum kutlamaları boyunca kadınların varlığı, sorun teşkil eder: III. Mustafa, 1759 yılında doğan Hibetullah Sultan’ın doğumu vesilesiyle şenlikler düzenlediğinde, kutlamalar boyunca kadınların kentte, çarşıda ve bahçelerde dolaşmasını yasaklar."
4184,"Diğer yandan kadınların eve kapatıldıklarını ve bu yolla kamusallık oluşturamadıklarını öne sürmek de makul değil. Çünkü kadınlar, bütün yasaklara, fermanlara ve geleneksel kurallara karşı, bir araya gelerek sosyalleşebildikleri alanlarlar meydana getirirler. İşte bu alanlardan biri, İstanbul’un park ve bahçeleri. Ve tam da bu yüzden, toplumsal yaşamın hareketli yerleri; söylentilerin yayıldığı, gündemin tartışıldığı yeni alanlardan biri olageldiğinden beri, park ve bahçeler, yasaklamalara tabi tutulur."
4185,"Açık alanlar olduğu için fiziksel duvarlarla örülü harem-selamlık kurallarının tam uygulanamadığı ve böylece toplumsal kuralların çok daha kolay ihlal edilebildiği bahçelerde otoritelerin bu ihlalden sorumlu tuttuğu tek bir cins vardır: Kadın! Siyasi otoritelerin “kadınlı erkekli” bir etkinliğe yönelik getirdiği yasaklamalar, erkeklerdense kadınları açık alanlardan mahrum etmeye yönelik: Haftanın belirli günlerinde kadınlar için bahçelerde özel alanların tahsis edilmesini emreden hükümler getirilip sadece cuma ve salı günleri, bahçe ve hamam ziyaretlerine ayrılır. 1751 tarihli ferman ise kadınların Üsküdar ve Beykoz’daki bahçeleri ziyaret etmelerini yasaklar. 1752’de yayımlanan bir fermanla kadınların arabalarla mesire yerlerine gitmesi yasaklanır ve bu amaçla onları kabul eden arabacıların İstanbul’dan taşraya sürülmeleri emredilir."
4186,"1912’de Cemil Topuzlu Paşa’nın Topkapı Sarayı dış bahçesini halkın gezip eğlenebileceği Gülhane Park’ına dönüştürmesi ve bu parkın açılışına kadınların da katılması üzerine, İttihat ve Terakki Partisi ileri gelenlerinden Enver Paşa, Cemil Paşa’ya bir yazı göndererek kadınların parka girişinin yasaklanmasını ister. Cemil Topuzlu Paşa bu olayı şöyle anlatır: “Tezkereyi alınca görüşmek üzere Harbiye Nezareti’ne gittim. Enver Paşa’ya bu arzusunu yerine getiremeyeceğimi münasip bir lisanla bildirdim. Bir İstanbul şehremini olarak açtığım umumi bir parkı kadınlara yasak edemezdim. Bu sırada Cemal Paşa söze karıştı: “Madem ki Paşa kadınların da hava almasını düşünüyor. Onların parka girmesi için ayrı bir gün tayin ediniz.””"
4187,"Kadınlar, geleneksel erkek egemen kurallarla örülmüş kamusal alanın birer öznesi olmayabilirler; ancak bu durum, onların kendi kamusal alanlarını yaratmadığı anlamına gelmez. Aksine kadınlar, park ve bahçelerde bir araya gelip kendi alternatif kamularını ve kendi gündemlerini oluşturmuşlardır, Potlaç gibi. Moda Çay Bahçesi’nde alternatif bir kamusal alan yaratan kadınların emeğine sağlık. Potlaç, rengarenk sergilikleri gezmek, alışveriş yapmak ve güler yüzlü kadınlarla sohbet etmek için uğranılası bir yer. Arif Sami Toker’in dediği gibi, “Gün inerken dönelim süzülerek Moda’ya”."
4188,"Bu yazının kaynakçası: Ahmed Refik, Onaltıncı Asırda İstanbul Hayatı: 1553-1591; Shirine Hamadeh, The City’s Pleasures: Istanbul in the Eighteenth Century; Ertan Ünal, “Perde Kalktı, Kadınlar Yerini Kaptırdı”, Atlas Tarih, No: 3; Serpil Çakır, “Osmanlı’da Kadınların Mekanı, Sınırlar ve İhlaller”, Cins Cins Mekan."
4189, 
4190, 
4191, 
4192,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4193,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4194,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4195,
4196,"Bu uzuun üç yıl boyunca yanımızda olan, yazılarıyla, paylaşımlarıyla bize katkılarda bulunan, Reçel’in online bir mecradan çok daha fazlası olmasını sağlayan tüm dostlarımıza, gönüllülerimize teşekkürü bir borç biliriz.
Daha nice senelerde Reçel’i birlikte büyütelim!"
4197,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4198,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4199,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4200,Yazar: rumeysa ç.
4201,
4202,"Cinsel Şiddetle Mücadele Derneği’yle ilk tanışmamım ardından çok kısa zaman geçti ama yaptıkları, anlattıkları şimdiden birçok şeyi değiştirdi bende. Cinsel şiddetin tanımı, cinsel şiddetin nasıl haberleştirileceği, neye ne denir ne denmez, hangi kavramları kullanmak daha doğrudur… daha bir sürü şeyi düşünme şansım oldu onların etkinliklerine giderek, sosyal medya hesaplarını takip ederek. Güzel grafikleri, paylaşımlarının yanı sıra yakın zamanda bir de “Şifalı Bilgiler” adıyla bir bülten çıkarmaya başladılar. Temmuz 2017’de çıkan bültende cidden çok önemli gündemler var, ki bunların başında benim için “Cinsel Şiddetle İlgili Kavramlar” dosyası geliyor. Bu kavramlar derneğin uzun süre yürüttüğü kavram tartışmaları sonucunda şekillenen, kullanımı konusunda açıklayıcı görsellere de özellikle yer verdikleri, cinsel şiddete ve bu şiddetin haberleştirilmesine/üzerine söz söyleme sürecine etki eden kavramlar. Küçük bir derlemeyi yapayım sizler için:"
4203,"Bunun dışında çocuk istismarı, cinsel şiddet ve güçlenme, öz yardım gibi gündemler de dergide derinlemesine ve rahatça okunacak/hap niteliğinde bir dille ele alınmış."
4204,Herkese tavsiye ediyorum!
4205,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4206,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4207,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4208,
4209,Müdahil olan Fatma Hazan Türkkol’un ifadesi. Hem düne hem bugüne seslenir gibi.
4210, 
4211,Sayın Mahkeme Heyeti;
4212,"Ben 28 şubat kararlarından, başötülü bir kadın olduğum için zarar görmüş biriyim."
4213,2002 yılında “Başımı açacağımı taahhüt ederim.” Yazılı kağıdı imzalamadığım için üniversiteye giriş sınavına başvuru yapamadım.
4214,2003 yılında sınav salonundan zor kullanılarak atıldım. Görevli “Benim bulunduğum ortamda bulunamazsın.” Diye bağırıyordu.
4215,2004 yılında sınavımın geçersiz sayıldığı ve puanımın da iptal olduğunu öğrendim.
4216,2005 yılında kocaman bir anfinin ortasında perukla oturdum ve görevlilerin sınavını kabul etsek mi yoksa etmesek mi diye tartıştığı dakikaların bitmesini bekledim.
4217,"2005 yılında benim gibi okulundan atılan kızkardeşimi de alarak yurt dışına çıktım. Eğitim aldığım tüm okullarda başarı bursu ile okudum. Ben bu başarıyı kendi ülkemde de gösterebilirdim. Dönebildiğimde yıl 2013 olmuştu. Bu sürgünün ahını ömrüm boyunca yaşayacağım. Seneler boyunca yasağın kalakacağı umuduyla son dakika haberi bekleyen ailem de unutamayacak. Ben yurt dışına giderken geride bıraktığım, imkan bulamayan diğer arkadaşlarım da hiç unutamayacak."
4218,"Sayın mahkeme heyeti; ben sadece öğrenciydim. Dindar, başörtülü bir öğrenci. Sınav salonlarından terörle mücadele ekiplerince alınacak bir şey yapmadım. 2005 yılında yurtdışına çıkmak zorunda kalacak, bir bavul toplayıp ülkemden ayrılmak zorunda bırakılacak bir şey de yapmadım."
4219,Hala rüyalarımda beni salondan atmaya çalışan görevlinin nefes nefese kalmış halini görüyorum.
4220,İyileşmek istiyorum. İyileşmek ancak adaletle olur. Kırılan kemik kaynayınca nasıl izi kalsa da iyileşmiştir. Bizim de yaşadıklarımızın izi kalsa da iyileşmeye ihtiyacımız var.
4221,"Ben bu davaya, adaletle iyileşmek için müdahil oldum."
4222,"“İrticayla mücadele” denilerek yıllarımı kaybettiren, eğitim hakkımı elimden alan, beni inançlarım ve ideallerim arasında seçim yapmaya zorlayan, yıllarca memleketim dışında sürgün hayatı yaşatan bu uygulamanın karar vericilerinden ve uygulayıcılarından adaletiniz önünde şikayetçiyim."
4223,Beklentim de haksızlığa uğradığımın ilanını duymak ve bunun kayıtlara geçtiğini görmektir.
4224,Söyleyeceklerim bundan ibarettir. Teşekkür ederim.
4225,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4226,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4227,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4228,Konuk Yazar: Sema Tursun
4229, 
4230,
4231,Bir kadının inancı uğruna verebileceği en soylu mücadeleyi verip; bizlere yaşadıklarından çıkardığı nasihatleri yazmadığı için kırgınım.
4232, 
4233,Nil’in Melike’si olarak tanınırken nefsine bu kadar hakim olmasını sağlayan iradesi ve sadece kadınlara değil tüm insanlığa örnek olan duruşuyla; ezilen halka merhamet dolu bir muamele gösterdiği yaşamını günü gününe yazmadığı ve bu günlükleri bizlere miras bırakmadığı için kırgınım.
4234, 
4235,Güzel yüzünde hayatı boyunca hüzünlü bir ifade olmasının sebebinin dünyevi istek ve arzuları değil aksine eşinin dünyaya olan düşkünlüğü ve azgınlığı olmasına rağmen sadakat ve iffet timsali olmasını sağlayan güzel hal ve hareketlerini betimlediği cilt cilt kitaplar bırakmadığı için kırgınım.
4236, 
4237,"Ona tam olarak bir zulüm evi haline gelen şirkin en büyüğünün doğup tüm ülkeye yayıldığı sarayda, doğan her erkek çocuğunu öldüren kocası Firavun’u “bize göz aydınlığı olur” diye ikna ederek;  bir annenin ancak öz çocuğuna gösterebileceği şefkatle Hz. Musa’yı  bu kadar güzel bir ahlakla yetiştirmişken bizlere çocuk yetiştirme konusunda rehber olacak eserler bırakmadığı için kırgınım."
4238, 
4239,Kendisini tanrılar tanrısı ilan eden Firavun’un en değerlisi olduğu halde ona isyan ederek Allah’a ilk inanan olmanın şerefini yaşayıp;  Hz. Musa’nın yaptıklarının büyü değil mucize olduğunu fark eden sihirbazların iman etmelerinden dolayı öldürüldüğünü gördüğü halde imanında nasıl bu kadar güzel sebat gösterdiğini  ve  hizmetlisinin iman ettiği anlaşıldığında çocuklarının fırınlarda yakılarak işkence edildiğini görmesiyle dayanamayıp gerçekleri haykıracak cesareti gösterecek kadar hakiki birer kul olmayı bizlere öğretmediği için kırgınım.
4240, 
4241,"Dünyanın en göz alıcı yaşamını kendisine sunan eşi Firavun’un tüm isteklerini reddedip, ona ve ona tapan halkına karşı dimdik hakkı savunurken Allah’tan sadece cennette kendisine yakın olablileceği bir ev dileyecek sabrı göstermesini sağlayan imanını nasıl böyle büyütüp koruduğunu bizlere madde madde anlatmadığı için kırgınım."
4242, 
4243,Tarih boyunca yaşayan en azgın insanla evli olmasına rağmen tarih boyunca yaşayan en hayırlı dört kadından biri olarak cenneti hak etmesini sağlayan sabrını nasıl koruduğunu tüm yönleriyle yazmadığı için kırgınım.
4244, 
4245,Yaratan’ın ayet-i kerimede örnek olarak gösterdiği mücadele dolu hayatı yaşarken bir kadın olarak bizlere neler hissettiğini; naif ve duyarlı yapısına rağmen inancını nasıl bu kadar güzel savunabildiğini anlatan notlar bırakmadığı için kırgınım.
4246, 
4247,Gün geçtikçe kendi nefislerimize köle olmaya başlayan bizlere dünyevi hiçbir şeyin kıymeti olmadığını yaşayarak en güzel şekilde gösterip; kendisini bu denli özgür kılan inancından bizlere bahsettiği mektuplar yazmadığı kırgınım.
4248, 
4249,"Üretici karakter ve yaşam tarzını bile sırf kendi iyiliğimiz doğrultusunda benimseyen bizlere bir insanın kendi çıkar ve menfaatlerinden tamamen vazgeçebileceğini kemale eren imanıyla kanıtlarken;  böylesine güzel bir kul olup çevresindeki herkese yararı dokunacak kadar ince olan ruhunun güzelliklerini yansıtan, kendisini biraz daha tanımamızı sağlayacak anılarını yazmadığı için kırgınım."
4250, 
4251,"Soyu Hz.Yusuf’un peygamberliğiyle iman eden Mısır hükümdarına dayanmasına rağmen kendini hiçbir zaman İsrailoğulları’na üstün görmeyip, tevhid inancına her zaman bağlı kalarak annelik yaptığı Hz.Musa’nın peygamberliğiyle Allah’a teslim olarak tevazu ve asaletle yaşadığı halde bizlere bu güzel özellikleri anlatan denemeler yazmadığı için kırgınım."
4252, 
4253,Çok şükür ki ‘ Ol deyince olan ‘ bir Rabbi’miz var ve Hz.Asiye’nin gönülden ve duru duasını da bizlere ayetlerle bildirdi.
4254, 
4255,"“Rabbim bana kendi katında, cennette bir ev yap; beni Firavun’dan ve onun yaptıklarından kurtar ve beni o zalimler topluluğundan da kurtar.”"
4256, 
4257,Bu duanın samimiyetiyle istersek Allah(c.c.) O’nun güzel hayatını yazdıklarından değil de birebir cenette sohbet ederek dinlememizi nasip eder inşAllah.
4258,Amin.
4259,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4260,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4261,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4262,
4263,Konuk Yazar: Tuba İpek
4264, 
4265,kooperatif mi kaldı artık diye geçirirken aklımızdan
4266,taze bir gelinin meclise gülücükler saçmasını fark ederiz
4267,akşam oturmasıdır çünkü
4268,kadınefendiler ev ayakkabılarını çıkarırlar peş peşe çantalarından
4269,"büzüşük ve çok siyasi, biraz da çiğ et."
4270,tüm ideolojilerin hakkından gelinmiştir ve iktidar korunmaktadır Allah tarafından.
4271,birkaçının kalemine teğet geçmiş olan dünya kurtarma ekolü
4272,tebliğin inceliklerini münazara ettirmektedir
4273,çünkü
4274,birikimlerin zekatı verilmelidir en hararetlisinden
4275,ve burçlara iman!
4276,taze gelinimiz ise küçük harfleri virgüllemiştir
4277,elini çenesine dokundururken binbir ıtır havası..
4278,rayihası bir bizi vurmaktadır
4279,"jakarlı brodelerin yeniden moda oluşu vardır mesela,"
4280,esneyen bir çocuk kadar gerçek
4281,ki bu kadar da erdemliyken biz;
4282,mesela bu taze gelin nasıl bu kadar seri çay koyabilir
4283,"-hey gelin! Nasılsın, anlatsana biraz?"
4284,danesinin oya işini sorana bir dönüşü var gelinin
4285,Picasso evriliyor sanki gözümüzün önünde..
4286,gelin hiç yaşlanmıyor artık
4287,derken meyveler de bitiyor
4288,masadan eksilen pozitif evren enerjisi gibi
4289,"bir sonraki emre kadar odasına çekilmiş olan zaman,"
4290,kadınefendilerden birinin ayağının uyuştuğunu fark etmesiyle
4291,işlemeye başlıyor yeniden
4292,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4293,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4294,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4295,Yazar: Meryem Selva
4296,"Bir kaç yazdır yaz dizilerinin mikemmel, âşık erkek profili: Annesi tarafından terkedilmiş, annesi babasını aldatmış, annesi ölmüş, annesi ikinciye evlenmiş şiddet görüyor, annesi yalancı, annesi entrika kraliçesi (oğluna bile!) annesi…, annesi…, annesi… olan, mutluluğu asistanında, şoföründe, hizmetçisinde arayan ama geçmişte annesiyle yaşadıklarından dolayı 4 4’lük kızlara güvenemediği için de bir türlü tam anlamıyla âşık olamayan erkek. Tabii babasız olanlar, babası yalancı, babası kumarbaz olanlar da var. Haklarını yememek lazım da nedir bu senaristlerin analarla dertleri? Ya da soruyu tersten sorayım. Annesi kötü(!) huylu olmayan veled, büyüyünce yakışıklı prens olamıyor mu?"
4297,"Her şey iki yaz önce “İnadına Aşk” ve “Kiralık Aşk”‘ dizilerini aynı anda izlememle başladı. İki dizinin de başroldeki kadın oyuncularının adı Defne. Dürüst, namuslu, erkek gibi kızlar. Biri zengin, diğeri değil. (Neyse konumuz da zaten o değil). İkisinin de annesi babası yok. Bir işler gelmiş başlarına! Terk edilmişler. Başroldeki erkek oyuncularının da benzer şekilde. Ömer’inkiler ölü. Yalın annesi hayatta sadece ama yalancı kadının teki. Küçük yaştayken oğlunu terk etmiş. Sürekli kaçarak yaşıyor. Ömer de Yalın da iş dünyasında çok başarılı, ekstra yakışıklı ancak çevrelerindeki kadınlardan bunalmış, güvenecek kadın olmadığına inanan tipler. Defnelerse yalanlarıyla doğruları iç içe geçmiş, dürüstlükleri ile bu tipleri -farkında olmadan- tavlayan ancak söylemek zorunda kaldıkları yalanlar yüzünden bir türlü hayatlarının aşklarına kavuşamayan tipler. Esas oğlanlar yalanlarını yakalarsa endişesinden doğru dürüst bir ilişki yaşayamıyorlar. Sonrasını geçelim…"
4298,"Geçen yazdan devam ediyorum. Karşınızda “Seviyor Sevmiyor” ve “Aşk Laftan Anlamaz”. Başrolde yalanla işe giren, normalde çok becerikli ancak hayatın sillesini yedikleri için bir yere gelememiş iki kadın. Biri güzel diğeri güzellerce çirkin (!) (Tabii sonra dizinin doğası gereği kuğuya dönüşecek). Kızların anneleri babaları var ancak geleneksel Türk ailesi. Esas oğlanlarınsa birinin annesi diğerinin babası fettan. Biri yalan söyler kaçar, diğeri -yalan zaten cepte- oğluna borç takar durur. İki tip de kızların söylemek zorunda kaldıkları yalan dolayımıyla kızlarla aynı iş yerinde çalışırken bulurken kendilerini. Aşk zaten olmazsa olmaz da ne yapalım oğlanlar ana-baba kazığı yemişler bir kere. Sevgililerine bir türlü güvenemezler. Kızlar zaten yalanlarıyla boğuşup dursun…"
4299,"Bu yazsa “Dolunay” ve “Ateşböceği”ni izliyorum. Kızlar güzel mi? Güzel. Oğlanlar yakışıklı mı? Pek tabii. Havuz sahnesi var mı? Var. (Aa bir ortak özellik de bu. Dizilerin ikinci ya da üçüncü bölümlerinde ultra yakışıklı ve zengin esas oğlanlar en az iki dakka boyunca özel havuzlarında stilli yüzerler). Kızlar yalancı mı? Yalancı. Aileleri var mı? Var. Oğlanların var mı? Tabii ki yok! Biri hem öksüz hem yetim. Diğeri yetim, ama çok küçük yaşta annesini babasını aldatırken yakaladığı için yarı öksüz. Yarı öksüz dedim. Çünkü çok başarılı, ahlaklı ve prensip sahibi olduğundan annesine olan görevlerini ihmal etmese de gerekmedikçe onla görüşmez, sırrını ifşa etmez. Yarı vardır anne. Bu yüzden kadınlara da güvenmez. Devamı spoiler olur o yüzden gelelim sorulara…"
4300,"Jale Parla, “Babalar ve Oğullar” kitabında Tanzimat romanının yapısını incelerken dönem anlatılarında, baba otoritesinin ve rehberliğinin yokluğunda baştan çıkarılan ve felakete sürüklenen oğullara dikkat çeker. Dönemin koşulları ve kültürel kodlarıyla birlikte okur romanların bu yapısını. Temel sorun otorite boşluğudur. “Doğu’nun dünya görüşünün bekçisi toplum düzeyinde padişah, aile düzeyinde baba, edebiyat düzeyinde yazardır” çünkü. Ve bu otorite sallantıdadır. Oğul konumunda yazarlar bu yüzden babayı öldürmeyi değil, ölmekte olan babayı diriltmeyi seçerler. Ancak yüzleri Batı’ya dönük olduğundan şehvetle imtihan olur, felakete sürüklenirler."
4301,Son dönem yaz dizilerindeyse Tanzimat dönemi romanlarındaki baba oğul ilişkisinin tam tersi ile karşı karşıyayız. Hayta ana-babaların otoriter oğulları! Üstelik  arada söyledikleri yalanları ya da esas kızdan gizlediklerini saymazsak ailelerine rağmen ahlak timsaliler! Peki biz bu yeni tip baba-oğul ve ana-oğul ilişkilerinde yaşanan değişiklikleri nasıl yorumlayabiliriz? Başka bir deyişle ana baba yokluğunda devrilmeyen ancak güvensiz yetişen bu güçlü erkekler nasıl bir geleceğin habercisi? Kötücül ana-babalar… Baba’yı anlayabiliriz belki de ana kim?
4302,Bir de esas kadınların iyi eğitim almamış olsalar da ellerinin her işe yatkın olması meselesi var ki o da başka bir yazının konusu diyelim şimdilik…
4303,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4304,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4305,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4306,Konuk Yazar: Sinem
4307,
4308,"Orta halli bir hukuk bürosunda stajyer avukatlık pozisyonunda çalışıyorum. Ofiste bize yardım eden sekreter bir abla var. Yaşı ellinin üzerinde, kendisini Atatürkçü ve ana muhalefet partili olarak tanımlayan( zamanında teşkilatında aktif rol almış ve sosyal çevresi genelde buradan oluşan) bir abla… Ben her ne kadar kendimi tanımlamayı ve etiketlemeyi sevmesem de, tesettürlü ve Müslümanım işte (Cidden tanımlayamadı! ve biliyorum ‘hepimiz elhamdülillah Müslümanız  bu da tanım mı ya hu’’ diyorsunuz içinizden.) Aslında Müslüman, İç Anadolu kökenli, sünni bir kadınım işte. Üstelik liseyi okuyamasam da üniversiteyi tesettürlü okuyabildim ve mesleğimi (halihazırda) tesettürlü olarak yapabiliyorum. Hatta son tahlilde başörtülü hakimlik savcılık kazanan arkadaşlarım bile var. (Mesleğe başlayınca aynı şekilde yapabilecekler mi bilmiyorum ama bu konuda olumlu duyumlar alıyoruz.) Bunları şunun için anlattım. Lisede okula açık girme zorunluluğum olması hariç başörtümle ilgili son zamanlarda eğitimimle ya da mesleğimle ilgili herhangi bir soruna maruz kalmadım. Bu zamanlar başörtülülerin kendini kamusal alanda(!) eskiye göre rahat hissettiği zamanlardan cidden. Hatta şöyle özetlenebilir ‘’Biz ablalarımızdan başörtü zulmünü çok dinledik ama şükür o denli maruz kalmadık’’."
4309,"Ben mesleğimi başörtülü yapmaktan ve üniversitemde, resmi dairelerde başımı önüme eğmeden dolaşmaktan mutluyum. Ve açıkçası uluslararası ölçekte mültecilerin müzik yapma hakkı, yapay zekalara hukuki kişilik atfedip atfetmeme, bir gezegende yaşam alanı keşfedilmesi halinde mülkiyet hakkı vs. gibi sorunların tartışıldığı bir çağda hala ‘’başörtüsüyle kamusal alana girilir mi?’’ gibi bir meselenin bir daha tartışılmayacağını düşünüyor-dum."
4310,Gelin görün ki öyle olmadı. Beni aydınlatan diyalog şöyle:
4311,-Abla bir şey sorucam. Sizin partiye başörtü düşmanı deniyor ya… Şimdi iktidara gelseniz yine eskisi gibi şeyler olmaz değil mi ?
4312,"-Yok biz başörtü düşmanı değiliz.(Güzeel.) Evinde takarsın, sokakta takarsın.(Ben safım hala ayıkmadım.) Ama kamusal alanda olmaz yani işi yok başörtüsünün… Bizim başörtüyle sıkıntımız yok dini sömürenlerle var."
4313,Haydaaa. Oldu mu şimdi abla ya. Sen değil miydin dün ‘adalet’ diye yürümekten ayakları şişen? Tabi ben şok oldum. Sanıyorum ki başörtü düşmanı teyzeler geçmişte kaldı. Duyardım İzmir’de bir kızın başından başörtüyü çekmişler diye de inanmazdım.
4314,"Bilirsiniz böyle fikirleri olan insanlar olduğunu ama yakınınızda değiller sanırsınız. Sokakta sizinle yürüyen onlar değildir, otobüste yanınızda oturan da, bütün gün yiyip içtiğiniz, yüz yüze baktığınız insan hiç değildir hal böyle olunca."
4315,"Bir şey diyemedim a dostlar ablaya. Gelip size yazayım dedim. Nasıl bir arada yaşanır ki böyle ? Nasıl korkmam ki ben sizden, ondan, hepinizden, hepimizden ? Nasıl yürürüm adalet için sizinle omuz omuza? Milliyetimi, dinimi, şeklimi, dilimi, cinsiyetimi yok sayarak sevemez misiniz beni ? Eve kapayarak, sokakta olmamı hoş görmenize minnettar kalarak mı yaşayayım? Nasıl adaleti temsil edeyim ben olamazken?   Biliyorum ki kendini solcu/Atatürkçü olarak tanımlayan herkes böyle düşünmüyor ve kendini Müslüman/mütedeyyin olarak tanımlayan iktidar sahipleri de günümüzde zulmediyor. Ve biz şimdi de yine dış görünüşümüzden dolayı iktidar yanlısı olarak etiketleniyoruz. Öteki diye bir şey olmak zorunda mı sahi? Adalet kimin için ?"
4316,Korktum işte. Biz olarak yaşama hayalim böyle böyle sönüyor. Muktedir olan zulmü diğerine reva gördükçe de sönecek. Halk olarak gülemeyeceğiz galiba biz. Birileri ağlarken birileri gülecek..
4317,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4318,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4319,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4320,Konuk Yazar: Bir Demek Yaşam
4321,
4322,"Bir şeylere karar verip sorumluluk üstlenen ama sorumluklarını başka insanlara yükleyen insanlardan özellikle büyüklerden bunaldım. Bir insanı kedisi yapan şey karakteridir. Peki karakter nedir? Bir bireyin kendine özgü yapısı, onu başkalarından ayıran temel belirti ve bireyin davranış biçimlerini belirleyen, üstün ana özellik, öz yapısıdır ( TDK ). Sanırım büyüklerin karakteri onların neslinde bu. Ama öyle devam etmeyecek. Onlarla birlikte son bulacak."
4323,"Öyle ya derslerimden öğrendiğim kadar her birey biriciktir. Her bireye biricik gibi davranmamız öğretilmişti. Ama kimse bana biricik biriymişim gibi davranmıyordu. Tam tersine varmışım ama yokmuşum gibi davranıyorlardı. Bu nasıl oluyor diye kafanıza soru takılmıştır eminim. Çünkü bu da her bireyin yaşadığı duruma ve algılanışına göre değişiyor. Ben annemi kaybettiğimde on altı yaşındaydım. Ama ben kendimi daha büyük yaşta hissediyordum. Çünkü şu an bile şaşırıyorum. O zaman on altı yaşında olduğuma inanamıyorum bir türlü. Annem vefat ettiğinde yengem ( Amcamın eşi ) bana şunu söylemişti; “Anneni sen öldürdün.” Anlayamadım neden böyle olduğunu. Acı içinde kıvranan bir çocuğa söylenecek söz müydü bu? Neyse, babam ise annemin vefatında sonra hemen evlenmişti. Ben orada vardım, yaşıyordum, nefes alıyordum, acı çekiyordum ama kimse bunu görmüyordu ya da görmemezlikten geliyorlardı. Annemi kaybedeli dört ay falan olmuştu. Zılgıtlar eşliğinde getirdiler Üvey Kadını. Zılgıtlar hıçkırıklarımı bastırdı. O zaman anladım insan nasıl koca bir insan grubu içinde yalnız hisseder. Stefan Zweig’ın eserlerini her okuduğumda yalnızlık konusunda ona hep hak verdim. Haklıydı! Öyle ya Üvey Kadını getirmeye karar verdiklerinde bana hiç sormadılar. Birini getirmeyi üstlenmeye karar verdiler tüm tanıdıklar ve babam. Bana ne istediğimi ve ne düşündüğü hiç sormadılar ama omuzlarıma binlerce sorumluluk yüklediler. Her şey o zaman başladı. Eski defterler yakıldı maalesef. Yeni defterler alıp açtılar bana ve kardeşlerime, biz bunu istemediysek bile. Bugün tam tamına dört yıl oldu Üvey Kadının gelişi. Kendi kararıyla gelmişti. Ama gören de zorla getirildi sanacak. Geldi annemin tüm emeklerine kondu. Yetmedi ona dair her şeyi yaktı, yakamadığını çöpe attı. Babam onunla baş edemiyor artık. Bana ise geçinmem gerektiğini söylüyor. Yapacak hiçbir şey yokmuş artık. Üstlenmem gereken sorumluklar varmış. Ama neden bu kadar sorumluluğu bana yüklediğini eminim kendisi çok iyi biliyordur. Ben de biliyorum. Gücü eşine yetemeyen kocalar güçlerinin yettiği çocuklarına yönelirler. Ama ben buna izin vermiyorum tabi ki. Zaten bu yüzden benden nefret ediyorlar. Etsinler umurumda bile değil. Neyse işte annemden geriye sadece evi kaldı. Ama oda iki üç güne yıkılacak. Annemin yirmi iki yılda isteyip sahip olamadığı eve kadın dört yılın sonunda ulaşmış olacak. Ben bunu yeni öğrendim. Çünkü evdeki her şey babam ve o Üvey Kadın arasında dönüp dolaşıyor. Elbette ki ilk günkü gibi her şey saklanıyor benden. Geçen gün eve gittiğimde evi boşaltıyorlardı, şaşırdım desem yalan olur açıkçası. Ama haberim yoktu. Benden yardım istediler! İşte en acıklı anlardan biri. Büyükler size danışmadan ( gizlice ) kararlar alır. Ama gerisini size bırakırlar. Şuan tek istediğim ağlamak ama ağlayabileceğim ne bir omuz ne de bir mekan var!"
4324,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4325,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4326,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4327,Konuk Yazar: Kübüş
4328,
4329,"Size hayatımdaki en önemli insanlardan olan anneannemden bahsedeceğim. Sekiz yaşında yetim kalmış, on beş yaşında evlenmiş ve yirmi sekiz yaşında dul kalmış bir kadını anlatacağım. Anneannem şu an altmış altı yaşında. Hayatı boyunca bir kere dedem ile evlenmiş. Erken yaşta iki çocukla dul kaldıktan sonra hayatını tamamen çocuklarına ve torunlarına adamış. Bugüne kadar dört tane torunu dünyaya geldi. Çocuklarının ve torunlarının maddi manevi eksikleriyle ilgilenmenin yanı sıra yakın akrabaları ve komşularının bile hayatının önemli anlarında hep yanında var olmuştur. Anneannemi tanıyan herkes ona genellikle “hala” derler. Köyden birisi halaya gidiyorum dediğinde genellikle bu kişi anneannemin evi olur. Anneannemi hala olarak tanımayanlar onunla ilgili birkaç özellikle anlatmaya kalktıklarında ilk başta söyledikleri; anneannemin dul olduğu ve sigara içtiğidir. Özellikle kendi yaş grubu ele alındığında ondan başka sigara içen hemen hemen hiç yoktur. Ama anneannem yaklaşık kırk senedir sağlam bir sigara tiryakisidir. Biz torunları olarak artık ona sigarayı bırakmasını söylesek de tamamen beyhude bir çabaya girişmiş oluyoruz. Özellikle yeni nesil de sigara içenler anneannemin bu özelliğine bayılmaktadır. Zaten anneannem yapısı gereği kendinden gençlerle çok kolay ve sıkı bir ilişki kurabilen biridir. Kendi başına köyüne ev yaptıran, istediği yere gidip gelen, yıllarca kimseye yük olmadan yaşamış, yalnız ve güçlü bir kadın; anneannem. Onun sigara içtiğini yediden yetmişe herkes bilir ve etrafındaki hiç kimse onun bu tercihinden dolayı davetkâr olduğunu düşünmemiştir. Yanlış anlaşılmasın, bu toplumda genç yaşta dul kalmak, aslında zaten birçok erkek için davetkâr olma özelliğidir. Ama o bütün bunlarla tek başına baş etmeyi başarmıştır. Hala da başarmaktır.  Fakat biz kadınlar olarak yepyeni bir şey öğrendik. Aslında sağlığa zararlı diye karşı çıktığımız bir şey bizi birde davetkâr yapmaktaymış. Kıyafetimiz, yaşam şeklimiz, gülüşümüz, kokumuz, sesimiz, ayakkabımız, yürüyüşümüz, makyajımız yetmezmiş gibi şimdi bir de sigara çıktı."
4330,"Hâsılı biz kadınlar olarak aslında bunların hiçbirini önemsemiyoruz. Sizin ne düşündüğünüz aslında bizi hiç mi hiç ilgilendirmiyor. Ama sahip olduğunuz o korunaklı yerlerden, bize yaptığınız müdahalelerin hepsi yaşamlarımızın ortasına birer bomba gibi düşüyor. Pek tabii sizin bu fikirleriniz, bir tacizcinin savunma metninde bir madde olabiliyor veya eşine şiddet uygulayan bir erkek bunu bahane olarak sürebiliyor. Biz elbet bütün bunlarla olan mücadelemizde nihai kazanan olacağız ama sizler en azından özür dilemek zorunda kalacağınız başka fikirler üretmeyin."
4331, 
4332,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4333,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4334,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4335,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4336,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4337,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4338,Konuk Yazar: Fasülye
4339,
4340,"İnsan ya bu, bazen birden kendini acilde filan buluveriyor. Ben de 31 haftalık görece sorunsuz geçmiş gebeliğimde İstanbul yakınlarındaki bir büyük kent olan memleketimden eve, İstanbul’a dönmek üzereydim acillik olduğumda. Yola çıkmak üzereyken kocaman bir üniversite hastanesinin acilinde, acaba bu bebe erken erken doğmaya mı kalkıştı, bir küçük fasülyeyi rahmimde tutamıyor muyum ben yahu falan diye düşünürken, “sizi doğumhaneye yatırıyoruz” deyiverdiler. Allah için, araştırma hastanesi, herkes işini çok iyi yapıyor, tıbben emin ellerde olduğunuzu hissediyorsunuz, güven duyuyorsunuz. Amma velakin bir sorun var. Hastanenin cinsiyeti!"
4341,"Kadın doğum kliniği de olsa, doğumhane de, o cinsiyet erkek olarak kodlanıvermiş tüm prosedürlerin en ince yerlerine. Nasıl mı? Doğumhane denilen, bir düz dört duvar. Bir yatak, bir tuvalet. Kimi oda hatta tek kişilik,
bulunmaz bir lüks. Gelin görün ki tek başınasınız. Acil durumda doğumhaneye alınmış komplikasyonlu bir gebelik bir tarafa, her şey yolunda iken miadında doğurmaya gelseniz de tek başınasınız. Kadınların etrafınızı sardığı, doğuma yardımcı olduğu, o kadim insanlık eylemini adeta kutsadığı günlerden geriye bir başına bir odada, göbeğinize bağlı lastiğin altında iki adet sancı ölçerle, yatmaktasınız. Dışarıda sizi bekleyenler ise, içerde doğuruyor musunuz, sizi acil sezaryene mi aldılar, bildiğiniz bi haberler her şeyden. Ve kimse size “Neye kime ihtiyacın var?” diye sormuyor. Al sana iktidar.
Maceram sadece doğumhanede sonlansa, kliniği ve daha fazlasını görmesem, belki de cinse dair sonuçlar çıkarmadan önce az daha beklerdim. (Rutin normal doğum prosedürlerinin aşırı cinsiyetçilikle hemhal olmuş uygulamalarını ayrı bir yazı konusu olarak kenara bırakıyorum)."
4342,"Sabahı zar zor edip kasılmaları ve kanamayı durdurduktan sonra beni ve bizim anne karnındaki bebeyi kliniğe almaya ve orada takip etmeye karar verdiler. Heh dedik sevindik zira refakatçi kalabilecek yanımda yaşasın falan derken, bir de ne görelim, kadın doğum kliniğinde erkek refakatçi yasağı var. Yani bebesini doğurduğunuz, bakımına aktif katılsın diye bin dereden su getirdiğiniz adam çocuğunu anca ziyaret saatlerinde görebilecek! Caanım hemşirelerden biri “Çok haklısınız, biz adamları katmaya çalıştıkça devletimiz izin
vermiyor, her yerdeki kadın doğum klinikleri böyle ne yazık ki” dedi. Ben ve eşim pencereden birbirimize el salladık. Arada annemin refakatçi kartı ile kaçak göçek takıldık."
4343,"O esnada sabah oldu. Ben kasılmaları durdursun diye verilen magnezyumdan sarhoş, karnımdaki bebe ayrı sarhoş, biraz ayılır gibi olmuşuz, anneciğimle dondurma yalanıyorduk ki, odaya harala gürele dalan hocalar ve asistanları güruhu ile karşılaştık. Gork tavuk ve civcivlerini bilirsiniz değil mi, gork tavuk doçent hoca, nazik mi nazik janti bir bey, üstünde önlük bile yok, gözlüklerini elindeki dosyayı incelemek için indirmiş gözlerine, arkasında bir dolu asistan civciv, nereye gitse peşindeler ve her zaman olduğu gibi hasta öyküsünü bile ayakta yarım yamalak
dinliyor, değil siz soru sorasınız. Velhasılı bu janti bey odaya sesinde çılgın bir şaşkınlık “İki abort mu? Hiç yaşayan çocuğu yok yani?” diye bağırarak girdi. Bildiğiniz bağırarak. Üstelik
aldığı gebe öyküsünü de yanlış anladığı için kürtajların isteğe bağlı olduğunu kaçırarak ve bilmeyen bir insan için o anki tıbbi durumla bağ kurmasına neden olacak şekilde! Mesela canım annem için!"
4344,"Yetmedi bana döndü ve “Demek hiç yaşayan çocuğunuz yok” dedi aynı janti şaşkınlıkla.
Dondurmamı yalayıp “yok” dedim. “İki abort yani?” dedi benden doğrulama almak için üstüne basa basa. Annemle hala dondurma yiyoruz ve annemin elbette kürtajlarımdan haberi yok. Dondurmamdan bir ısırık alıp “İSTEĞE BAĞLI iki adet geçmiş kürtaj var, evet” dedim. “Yalnız,” diye ekledim, “Bu mahrem konuyu keşke benle yalnız konuşsaydınız. Tanıştırayım, annem. Kendisinin kürtajlarımdan haberi yoktu. Sizden öğrendi şu anda” dedim ve dondurmamdan bir ısırık daha aldım. Bir sessizlik oldu, çok kısa. Arkadaki civcivlerin şok içinde bana baktıklarını gördüm. Karizmatik hoca ise anlık şaşkınlığını ve bozgununu bir iki teknik soru ile geçiştirerek geldiği gibi uçarak terk etti odayı. Geriye benden bu tür konularda asla hesap sormayacak kadar saygılı, ama kızı ve doğmamış torunu için zaten endişeden kıvranan annemin gerçek hüznü kaldı. Ellerimizde dondurma çubuğu ile beraber."
4345,"Dünyada sadece kadınların yapabildiği bir eylem için sizi uhdesine alan hastane, “Desteğe ihtiyacın var mı?” sorusunu sormadan sizi doğumhanede yapayalnız bırakma hakkını kendinde bulur. Bunu atlattık dersiniz, sevgilinizin en olması gereken yerde, çocuğunun yanında yahu, olabilmesi için saate riayet etmesi istenir, bunun muhtemel sebeplerinden biri de kadın doğum kliniğindeki kadının mahremiyetini korumaktır; tam mahremiyete en çok ihtiyacınız olan yerde, hasta öykünüzde, kime söyleyip söylememeyi seçeceğiniz detaylar bir son dakika havadisi olarak herkesin ortasında ortaya dökülüverir. Şimdi bana kim anlatabilir burada bir yanlışlık olmadığını?"
4346,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4347,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4348,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4349, 
4350, 
4351, 
4352,
4353, 
4354, 
4355,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4356,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4357,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4358,Konuk Yazar: Nur Kıpçak
4359,
4360,Resim 1: Yeni Cami
4361,"4 Ağustos. Vefatının sene-i devriyesi Turhan Sultan’ın. Harem-i Hümayun’un birçok kadını gibi saraya cariye olarak getirilen; on iki yaşındayken Kösem Sultan’ın hizmetine verilen; eşi Sultan İbrahim’in ölümü üzerine 1648’de valide sultan olan Hatice Turhan, otuz yılı aşkın bir süre hüküm sürdükten sonra 4 Ağustos 1683’te öldü. Ölümünden sonra Silahdarı Fındıklı Mehmed Ağa şöyle yazdı: “Devlet’in direği gitti.”"
4362,"Hükümranlığı boyunca kamusal mimarinin en güçlü hamisi oldu Turhan Sultan. Çanakkale Boğazı’nı savunmak için Kumkale ve Seddülbahir kalelerinin imarını başlattı; Trakya, Balkanlar ve Grit topraklarında muhtelif vakıflar yaptırdı; ticaretin göbeği Eminönü’nde Yeni Valide Cami, Mısır Çarşısı, Hünkar Kasrı, Sıbyan Mektebi ve büyük bir sebilhaneden oluşan Yeni Valide Külliyesi’ni, günümüzde bilinen adıyla Yeni Cami’yi inşa etti."
4363,Yeni Cami: İktidarın Görünürlüğü
4364,"Onu halk arasında görünür kılan en büyük eseridir Yeni Cami. Hem ticaret akışının denetimine yardımcı olacaktı bu cami, hem de İslam dinine bağlılığının delili. Yeni Cami ile bir yandan seleflerinin tarihine meydan okuyor diğer yandan da tarihe iz bırakıyordu. Söz gelimi Safiye Sultan’ın valide sultanlığı döneminde temelleri atılan, ancak masrafları hazineye yük olup yolsuzluk iddialarıyla inşası durdurulan camiyi, yazıtlar vesilesiyle İslam fetihlerinin sembolü haline getirip yeniden inşa etti. Böylece, Safiye Sultan’ın zulmünün bir göstergesi olan cami, Turhan Sultan’ın adaletinin, dindarlığının ve iktidarının yansıması oldu. Turhan Sultan, hem kamusal alanda hatırlanmak, hem siyasal meşruiyetini pekiştirmek, hem de diğer kadınlara yardım edebilmek için Yeni Cami’yi bıraktı tarihe. Saltanatının cömert bir tezahürü olarak."
4365,Hünkar Kasrı: İktidarın Gözü
4366,"Turhan Sultan’ın iktidarını görünür kılmakla kalmaz Yeni Cami. Aynı zamanda onun şehri görmesine ve denetlemesine olanak sağlar, haremde kalması icap eden kadın sultanın kamusal alana erişimine. Cami’nin bitişiğindeki Hünkar Kasrı’nın bütün şehri tek bakışta görme olanağı sunması, tesadüf değildir. Bu olanak, Turhan Sultan’ın bir kadın olarak fiziksel erişiminin kısıtlandığı yerlere, görsel şekilde erişmesini sağlar: Turhan Sultan, külliyesine geldiğinde fiziksel olarak erişebildiği yerler, Hünkar Kasrı ve camideki hünkar mahfiliyle sınırlı olabilir, ancak Hünkar Kasrı’ndan, liman girişi, gümrük binaları ve Mısır Çarşısı da dahil olmak üzere, etraftaki bütün stratejik noktaları görebiliyordu. Hünkar Kasrı’nı odak noktası alan külliyenin mimari planı, Turhan Sultan’ın, haremin sınırlarını aşmak için geliştirdiği politik bir manevradır. Hasılı Turhan Sultan, Yeni Valide Külliyesi ile kendisini tebaya görünür kılarken, aynı zamanda tebayı gören bir saltanat bakışı meydana getirir."
4367,***
4368,"Ne yazık ki kültürel bir miras olarak Yeni Valide Külliye’si özgün haliyle korunmadı. 1941 yılında İstanbul Belediyesi, Mısır Çarşısı’yla Yeni Cami arasında yol açarak Külliye’nin dağılmasına neden oldu. Dahası, Turhan Sultan’ın Hünkar Kasrı’ndan Cami’ye geçişini sağlayan geçit kapatılarak Cami ve Kasrın birleşik dokusu zedelendi. Ama hatırasının bu tahrifi, onun hatırlanmasına engel değil. 4 Ağustos. Vefatının sene-i devriyesi Turhan Sultan’ın. Ruhu şad olsun."
4369,"Not: Bir okuma önerisi olarak bu yazının da kaynağı olan eser; Lucienne Thys-Şenocak, Osmanlı İmparatorluğu’nda Kadın Baniler: Hatice Turhan Sultan, Çev. Ayla Ortaç, İstanbul, Kitapyayınevi."
4370, 
4371,
4372,Resim 2: Hünkar Kasrı
4373,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4374,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4375,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4376,Konuk Yazar: Fatma Çiftçi
4377,
4378,"Bilen bilir, sekiz dokuz ay önce kamuoyunda “tecavüz yasası” diye bilinen, 16 yaşından küçük çocukların onları tecavüze maruz bırakan kişilerle evlendirilerek, “suçun ortadan kalkması” sonucu, tecavüzcünün cezasız kalmasını sağlayan,  daha vahimi de tecavüze uğramış çocuğu bir kere daha mağdur eden bir yasa tasarısı bir gece yarısı operasyonuyla, iktidar partili 6 erkek vekilin imzasıyla genel kurulda görüşülmek üzere önerilmişti. Kadın meselesine duyarlı arkadaşlar ile bu önergeyi duyar duymaz sosyal medyada aleyhte twitler atarak hem olayı duyurmaya hem de tepkileri çoğaltmaya çalıştık."
4379,"Buraya kadar neredeyse beş yıllık rutinimiz olmuş sıradan sayabileceğimiz bir gündemdi benim için. En son “Biliyoruz ki tecavüze uğramış bir kız evlat, bu toplumda aileye yüktür, tecavüzcüsüyle evlendirilince bu yükten kurtulunur. Rıza dedikleri bu” diye bir mesaj yazdım. çok uğraşmama rağmen 140 karaktere ünlem sığdıramadım. Acaba yanlış anlaşılır mıyım endişesi taşısam da sözümü söylemek arzuyla enter’e bastım ve bilgisayarın başından kalktım."
4380,"Ertesi gün Twitter’ı açtığımda gözlerime inanamadım! Takipçisi 300-350  olan, ancak bir o kadar kişiyi takip eden, hiç de popüler olmayan bir hesap olarak,  200’ün üzerinde bildirim almıştım. Neler oluyor diye açıp baktığımda küfürler hakaretler belalar havada uçuşuyordu. Neler olduğunu kavramam epey uzun sürdü. Evet, tahmin ettiğim gibi yanlış anlamışlar, toplumun genel kabulü olan bir durum tespitini onaylıyormuşum gibi algılamışlardı. Bu kadar çok  etkileşim olmasının nedeni ise aşk doktoru diye tanınan Mehmet Coşkundeniz gibi popüler bir hesabın yanlış algıyla benim twitimi paylaşmasıydı. Bunu da ancak benden özür dileyip twiti sildiğini söylediği mesajıyla anladım. Özür dilemişti ama olan olmuştu. Twitimi 30 bine yakın kişi görmüş, 10 binden fazla etkileşim olmuştu. Ben hesabımı kilitleyene kadar 300 civarı olan takipçim 700 kişiye ulaşmıştı."
4381,"Epey şaşırmış  küfür ve hakaretlerden çok, yanlış anlaşıldığıma üzülmüştüm. Enerjimi toplayıp bir kaçıyla konuştum. Yanıldıklarını anlamışlardı. Fakat yüzlerce kişiye nasıl anlatacaktım bunu? Asla anlamayanlar da vardı. Onlar zaten az olan enerjimi tüketmişlerdi. Twitin ekran görüntüsünü alıp Facebook ve Instagram’da yaygınlaştırıyorlardı. Boşa kürek çekmek olduğunu fark edip laf anlatmaktan vazgeçtim.
İlerleyen zamanlarda, yasa tasarı geri çekildi. Benim için gerisi teferruattı zaten. Yine de küfür edenler için bilişim suçu duyurusu yapmayı düşündüm. Sonrasında o da anlamsız geldi ve vazgeçtim. Bir arkadaşımın önerisiyle profil fotomu kaldırdım. Ve hayatıma devam ettim. On gün kadar etkileşimler hız keserek devam etti, sonrasında ise ayda bir falan derken tamamen kesildi. Ta ki profil fotoma tekrar kendi resmimi koyana kadar…
Hemen bir kaç saat içinde aylar önceki twit’in ekran görüntüsü tekrar küfür eşliğinde önüme düştü. Az öncede bir arkadaşım “abla bu senle mi ilgili?” diye bir ekran resmini önüme koydu. Bir grup sayfasında caps yine paylaşılmış, iki saat gibi kısa sürede, 1700 etkileşim 450 yorum (tabii küfür ve hakaretli) ve 248 paylaşım almıştı. Arkadaşım grup sayfa yöneticisinin objektif biri olduğunu, durumu anlatırsam anlayacağını söyledi. Ümitsizdim ama yine de bir gayret gidip uzunca sayılacak bir yorumla durumu özetledim. Ama tabii yanılmamıştım! Yorumuma gelen yanıtlar yine küfürlü hakaretliydi."
4382,"Bütün bu yaşadıklarımın açıklaması da bir o kadar saçmaydı: Çünkü profil fotoğrafım başörtülüydü! O zaman, ben bu cengaver sosyal medya kullanıcıları için şüphesiz ki bir “Ak Partili”ydim ve iktidar partisinin icraatlarını eleştirmem “mümkün” değildi. Oysa onlar gayet “aydın”, okuduğunu dosdoğru anlayan, objektif, hakkaniyetli, muhalif kişiliklerdi. Önyargı mı, o da neydi?! Asla ve asla onlarda olmazdı. Bir başörtülü kadının neler diyebileceğini okumadan anlayabilirlerdi. Ve asla yanılmazlardı. Tecavüze karşıydılar ama fantastik tecavüz biçimlerini benim ya da (olmayan) kızım için düşünüp dillendirebiliyorlardı. Bazıları kadındı ama en eril en cinsiyetçi küfür biçimlerini yazabiliyorlardı."
4383,"Toplumun genel kabulünü tespit edip eleştirdiğim twiti yanlış anlamışlarsa da  tam da tespitimi doğruluyorlardı: Tecavüze uğramış bir kadının bu toplumun lanetlisi olacağını bildiklerinden benim için bunu temenni ediyorlardı!
İlk lince uğradığım günlerde sosyal deney gibi oldu bu paylaşımım diye ironi yapmıştım, şimdi bu ikinci dalga ile sahiden öyle oldu. O günlerde  Reçel editörlerinin “başına geleni yaz” önerisine uymak artık şart oldu. Kim olduğun konusunda dış  görünüşün, ne dediğinden/ne yaptığından  daha belirleyici olduğunu bir kere daha tarihe not düşmek için yazdım."
4384,Buraya bir “ Ben yoruldum hayat” şarkısı bırakayım kimden isterseniz ondan dinleyin.
4385,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4386,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4387,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4388,Yazar: Feyza
4389,"LYS tercihlerinin yapıldığı hafta Türkiye gündeminde hızlı bir “yardımcı doçentlik” çıkışı oldu.  Yardımcı doçentliğin “birilerinin birilerini oyalamak için” ortaya çıkmış bir akademik kadro olduğunu ilân edildi. Kaldırılması gerektiğine işâret edildi. Bunun üzerine YÖK hemen bir komisyon kurulacağını açıkladı. (Neyse ki komisyon denen bir esnek ve “Ara” kurumlaşma biçimi var da, işler gerektiğinde hızlı, gerektiğinde yavaş yürütülebiliyor.)"
4390,"Belli ki akademik kadrolar konusunda arkada yürütülen lobiler var, biz onları göremiyoruz. Sadece kamuya açık konuşmalara girdiği ölçüde ne konuşulduğuna dair bir fikrimiz olabiliyor. Yardımcı doçentlik “ara” pozisyonu da anlaşılan çok daha girift meselelerin günah keçisi olarak masaya yatırılmış. Türkiye’nin ekseriyetinin akademik ünvanlar konusunda zaten kafası karışıktır! (Doktorayı bitirdiğinde: “Sen şimdi doçent mi oldun?” sorusuna maruz kalanlar olarak dernekleşebiliriz bence.) Şimdi de bu ekseriyet muhtemelen “Zaten anlamıyorduk, demek ki varmış bunda bir iş” diye düşünüyorlardır. (Bu arada üniversite zaten tümden garabet bir kurum, gittiği yere medeniyet de götürebilir, yozlaşma da.)"
4391,"Neticede hepimiz okumalıyız. Herkes okumalı. Üniversite diploması olmayana kız vermezler. O yüzden dağ taş üniversite. Bir yeri üniversiteye çevirmeyegör! Apartmandan olur, AVM’den olur, sit alanında olur, olur da olur. Yeter ki “yerli” ve “milli” olsun. Çocuklarımız okusun. Seneler önce bir anneden duymuştum, “Oğlum için CEO yetiştiren bir üniversite istiyorum” arayışını. CEO olsun, müteahhit olsun, inşaat mühendisi olsun, (E Psikoloji yükselişte, Hukuk biraz düşüyor. Sinema Televizyon? Yönetmen de olabilirdi belki o oğul. Neticede fon verir istediğimiz filmi de çektirirdik de neyse…) Yetişmiş insan lazım. Kültürel iktidar kurmalıyız derken sınıfta kaldık. (O oğlan ne oldu acaba?)"
4392,"Bunları 5,5 yaşında okula gidip hâlâ okuldan çıkamayan bir öğrenci olarak yazıyorum. Artık kapısından girdiğim üniversitelerde hocam diye karşılansam da ben hâlâ öğrenciyim, o kadar öğrenci olmayı sevmiştim ki… (Adı üstünde, öğrenmek. Ama benimkisi öyle aşırı “inek” öğrenci hali değil. Dikkatimi çekebilenin peşine düşerim. Lisedeyken sevmediğim derste sevdiğim dersin kitabını okurdum. Üniversitede sevdiğim derse ruhumu teslim eder, sevmediğim dersten geçer not alır ardımda bırakırdım. Benimkisi tamamen merak ede ede sonunda akademisyen olma durumu.)"
4393,"Ama bundan fazlası da var. 80 darbesi sonrasında doğdum, derin bir sessizliğin içine yani. İyi sır tutan bir toplumda, “kendini yetiştirme” güzellemesinin içine… Önemli olan kendini yetiştirmekti. Başarılı olmak. Batı klasiklerini, Doğu klasiklerini aynı anda bilebilmek. Bir Batı dili, bir de Doğu dilini öğrenmek. İyi yetişmiş bir kadın doktor, diş hekimi, mimar, öğretmen, gazeteci olabilmek. “İyi yetişmek önemli” derlerdi. (CEO’lar iyi yetişir mi acaba?). Bu oyun benim de hoşuma gitmiş olmalı ki, geceleri uyumadan okur, içimdeki sanatçıyı keşfetmek için yazar çizer boyardım. 80’lerin “apolitik” gençliği “kendini geliştirme” afyonunun dibini bulmuştu yani. Yalnız bu durumun beklenmedik sonuçları oldu, bütün bu iyi yetişme oyunu birçok genci aynı zamanda düşündüğünü söyleyen, o arada inandığının da peşinden giden insanlar yaptı. Yani politize etti. Okul kitaplarının satır aralarında gizlenenleri görebilen, gördüğünü söyleyebilen çocuklar yetişti. Kendi düşündüğünü söylemeyeceksen, kendini yetiştirmenin ne manası var?"
4394,"90’ları ülkenin Batı’sında geçirenler olarak siyasetin karanlık yüzünü, kendi bildiğini söylemenin vahim sonuçlarını 28 Şubat’ta görmüştük. Ama o da “kendini yetiştirme sevdası”na merhem olmamıştı. Bense kitaplarda doğruyu aramanın, bulduğu doğruyu hayatla çarpıp yeni sözler söyleme işi olan sosyolojide eğitim almaya, akademiden kopmamaya kararlıydım. Sonra mı? Sonraki hikâyeyi 90’larda, hatta 2000’lerin başında doğanlar bile biliyor…"
4395,"Gelelim bugüne. Bu sefer zor günleri freelance bir akademisyen olarak geçiriyorum. Fakat 30 yıldır dünyamı kuran “kendini yetiştirme” söylemi temelinden çatırdamış durumda. Herkesin dilinde bilgiye artık ihtiyaç olmadığı, herşeyin bilgisayarlarda kayıtlı olduğu safsatası. Bakmayın siz kültürel iktidar tartışmalarına! Bilginin getireceği eleştirel düşünceye kimsenin tahammülü yok. Yani kimse kimseden kendini deşelemesini, inşa etmesini, düzeltmesini beklemiyor. Aksine 80 darbesi sonrasında olduğu gibi bir kesif suskunluğu nasıl üretebiliriz arayışı onlar. Memleketin ortasından geçen çatlak nasıl betonla doldurulur, üstüne de cila çekilir, kültürel üretimden beklenen budur."
4396,"Tercih dönemi kapandı, herkes için hayırlısı olsun diyebilirim ancak. Fakat gittiğiniz üniversitelerden fazla bir şey beklemeyin. Beni şu anda kıran neyse, üniversitelerde kalmış üç beş iyi akademisyeni de fena halde kırmış, incitmiş durumda (Neden mi üç beş tane kaldı? Çünkü en iyilerini Batı’ya kaptırdık, gitmeyeni de kovaladık!). Çölleşen bir akademinin eğitim emekçileri onlar. İyisine rastlarsanız iyi davranın, derslerini dinleyin, hâlâ kendini yetiştirmenin anlamlı olduğu bir dünyadaymış gibi davranmaya bakın. Ama dediğim gibi, beklentileri yükseltmeyin. , Yardımcı doçentlik ya da başka konularda yapılacak hiçbir düzenleme akademisyenlere düşündüklerini söyleme özgürlüğü getirmeyecek. Ünvanı ne olursa olsun kimse bilimin merak ve cesaret gerektiren koridorlarında yürüyemeyecek. Kendi içindeki çelişkileri ve sorunlarıyla “Kendini yetiştirme” devri yaşanmış ve bitmiştir. Uzatmalarda hepimize başarılar."
4397,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4398,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4399,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4400,Yazar: rumeysa ç.
4401,
4402,"29 Temmuz 2017 Cumartesi günü, #Kıyafetimekarışma eylemindeydim. Özellikle tarihi yazmak istedim, çünkü -kendi tarihim de dahil- tarihe not düşmek isteyeceğim bir eylem oldu. Uzun süredir ilk defa bir eylem, sokakta olmak, beni bu kadar etkiledi, aralarda tüylerim diken diken oldu."
4403,"Malum, eylemin amacı, sokakta şort giydiği, mini etek giydiği ya da herhangi bir şekilde birilerini “rahatsız ettiği” gerekçesiyle şiddete uğrayan kadınların sesini yükseltmek, var olan mağduriyet ve adaletsizlikleri ortaya dökmek, bir araya gelmekti. Bir eylemden tüm bu hedefleri yerine getirmesini istemek oldukça ütopik olurdu muhakkak ama bence katılımcılar açısından oldukça heyecan verici ve güçlendirici bir eylem oldu. Özellikle başörtülü kadınların varlığı, desteği her aşamada herkese farklı hissettirdi."
4404,"Geçmiş zamanlarda gittiğim eylemlerden birçoğunda bana çokça teşekkür edildi ve bu beni oldukça sinirlendirdi. Ve hatta bu konuda bir yazı da yayınlamıştık Reçel’de: “Bir Fotoğraf Çekilebilir Miyiz?” #Kıyafetimekarışma eyleminde de onlarca insan bana ve etrafımdaki başörtülü kadınlara teşekkür etti. Ama hiçbirimiz rahatsız olmadık bu kez. Teşekkür eden kadınların gözündeki ışıltıyı görmek yeterliydi sinirlenmemek için çünkü. Kadınlar gözlerimizin içine bakarak, en büyüğünden bir mutlulukla bize teşekkür ediyordu. Teşekkür ediyordu, çünkü istedikleri gibi giyindikleri için, benim gibi görünen birçok kişiyle yolda karşılaşmaktan bile çekinir hale gelmişlerdi. Ve hatta en üzücü şekilde, benim inandığım ve başörtüyle birlikte üzerimde taşıdığım dine inandıklarını iddia eden insanlar tarafından yine bu dinden güç aldıklarını iddia ederek fiziksel ya da sözlü ya da psikolojik şiddete maruz kalmışlardı. Bu yüzden başörtülü bir kadının onların yanında olması onları gerçek anlamda mutlu etti. Güç aldılar, iyi hissettiler. Benim kaç kez tüylerim diken diken oldu bilmiyorum. Kendimi uzun zamandır ilk defa bu kadar “işe yaramış” hissetmiş olabilirim."
4405,"Her ne kadar bu eyleme “destek vermek” motivasyonuyla gitmiş olsam da, aynı zamanda eylemi düzenleyenlerin özellikle dikkat ettiği bir denge de vardı katılımcılar arasında: “Şortuma da başörtüme de karışma!” vurgusu. Kadınların nasıl giyindikleri, ne giyip neyi giymedikleri, nereye gittiklerine karışma konusundaki derdin başörtülü kadınların hayatlarını da etkilediğini, başörtüsünü takma ya da takmama tercihinin de yalnızca kadının kendisinde olduğunu açık açık dile getirmek, bunu da hep birlikte yapmak cidden istenmişti eylemde ve bana çok iyi geldi. Bunca kutuplaşmanın olduğu, birbirimize laf anlatmanın bu kadar zor olduğu bir zamanda her ne kadar “basit” görünse de böyle sözleri söylerken bir arada olmak içimdeki umudu yeşertti."
4406,
4407,"Eylemin en enteresan ve bir o kadar da eğlenceli kısmı ise Yonca Evcimik’ti, anlatmadan geçemeyeceğim :) Yonca Evcimik, 90’lar Türkiye pop müziğinde, güçlü kadınların en görünür olduğu dönemde tanınan, bolca da konuşulan bir kadınken hiç kadın meselesi “topuna girmemiş”, mümkünse şarkılarının “cüretkar”lığını örtbas etmiş bir kadın olarak bildiğim bir şarkıcı. Ama bugün eylemde “Haddini Bil”i birlikte söylerken ciddi anlamda heyecanlandım. Heyecanlandım, çünkü benim için zaten bu şarkı bu imayı içeriyordu; erkekliğe pop müzikle, bir Yonca Evcimik şarkısıyla da en güzelinden had bildirilebilirdi, yani yeri geldiğinde pop müzik de en alasından “politik” olurdu. Ama bunu şarkıyı seslendiren kişiden de duymak ayrıca güzeldi. Bütün sözlerini ezbere bildiğimiz şarkının, şarkı piyasaya çıktıktan yıllar sonra, orada eyleme katılan kadınlar için oldukça politik bir anlamı var."
4408, 
4409,"Uzun lafın kısası, bugünkü eylem uzun zamandır beklediğim, bu konuda ses çıkartmak isteyen insanlarla birlikte sokaklara dökülmek istediğim bir mevzuyu oldukça başarılı bir şekilde gündeme getirdi. Ancak tek bir eylemin dönüştürücü gücü muhakkak ki oldukça sınırlı. İlk adım, eyleme katılan kadınlar olarak, nasıl görünürsek görünelim bir araya gelebilmeye olan özlemimizin ne kadar yoğun olduğunu tekrar hissetmemiz ve ona göre mücadeleye devam etmemiz olacak sanıyorum. Sonrasında da değdiğimiz her yerde sözümüzü yaymaya çalışacağız her zamanki gibi. “Bu daha başlangıç, mücadeleye devam!”"
4410,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4411,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4412,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4413, 
4414,
4415, 
4416,Konuk Yazar: Sema Güçlü
4417, 
4418,Arkadaşım ol.
4419,Arkadaşım ol.
4420,Arkadaş olabilsek ne güzel olur
4421,Çünkü her kadın bazen bir arkadaş omzuna muhtaçtır
4422,Ve işiteceği güzel bir söze muhtaçtır
4423,Kelimelerden yapılmış sıcak bir çadıra.
4424,Arkadaş olabilsek ne güzel olur
4425,Öpücük fırtınasına muhtaç değil.
4426,Neden arkadaşım
4427,Küçük şeyleri önemsemiyorsun?
4428,Neden?
4429,Neden kadınları hoşnut edecek şeyleri önemsemiyorsun?
4430,***
4431,Arkadaşım ol.
4432,Arkadaşım ol.
4433,Bazen seninle çimlerde yürümeye muhtacım
4434,Seninle bazen şiir okumak istiyorum
4435,Ve senden şiir dinlemek beni mutlu eder.
4436,Niçin sen ey Doğulu niçin şeklimi önemsiyorsun?
4437,Ve niçin gözümdeki sürmeyi görüyorsun da aklımı görmüyorsun?
4438,Ben de tıpkı toprak gibi benimle sohbet edilmesine muhtacım.
4439,Neden sadece bileğimdeki bileziği görüyorsun?
4440,Niçin sende Şehriyar’dan bir şeyler kaldı?
4441,***
4442,Arkadaşım ol.
4443,Arkadaşım ol.
4444,Bu durumda erkekliğini eksiltecek bir şey yok
4445,Ne var ki Doğulu erkek kahramanlık rolünden başka bir role razı olmuyor
4446,Kahramanlık yarışına benzer roller…
4447,Niçin basit şeyleri karmaşıklaştırıyorsun?
4448,Ve neden
4449,Aşık olmadığın halde aşık olduğunu iddia ediyorsun?
4450,Kesinlikle yeryüzündeki tüm kadınlar zeki ve derin bir sese ihtiyaç duyar
4451,Bir piyanonun ya da bir kitabın yanıbaşında uyumaya ..
4452,Niçin kültürel yönü ihmal ediyorsun?
4453,Niçin elbisemin detayları zihnini meşgul ediyor?
4454,***
4455,Arkadaşım ol.
4456,Arkadaşım ol.
4457,Beni büyük bir aşkla sevmeni beklemiyorum
4458,Hayır hayır bana lüks yatlar almanı istemiyorum
4459,Köşkler yaptırmanı da..
4460,"Hayır, bana Fransız parfümleri almanı da istemiyorum"
4461,Ya da bana mehtabı getirmeni
4462,Bunlar beni mutlu etmiyor.
4463,Küçük şeyler ilgimi çekiyor
4464,Küçük şeylerle eğleniyorum
4465,Arzum.. Saatlerce yürümek. Saatlerce seninle yürümek
4466,Yağmurun sesini dinleyerek..
4467,"Arzum, telefonda sesini duymak"
4468,Hüzünlü ve kederliyken…
4469,Anın sıkıntısından ağlıyorken..
4470,Biraz huzura ihtiyacım var
4471,"Aşk hikayelerinden yoruldum, ayrılık haberlerinden de.."
4472,Ve bu çağdan..
4473,Kadını mermer bir heykel sayan bu çağdan usandım.
4474,Karşılaştığımızda konuş benimle
4475,Neden Doğulu erkek bir kadınla karşılaştığında bir çift kelam etmeyi unutuyor?
4476,Ve neden Doğulu erkekler kadını sadece ağızları sulandıran bir tatlı ya da minik bir güvercin yavrusu olarak görüyor?
4477,Neden seviştikten hemen sonra..
4478,Sonra uyku… [1]
4479,سعاد الصباح / Souad Sabah     
4480,Çeviri: Sema Güçlü
4481, 
4482,"Yukarıdaki satırlar Kuveytli şair, insan hakları aktivisti Souad Sabah’a ait. Şairin şiirleri ve hikâyesi bizi Kuveytli kadınların mücadelesine götürüyor. Bu mücadele, ülkesinin bağımsızlık tarihiyle eş zamanlı. Yaklaşık kırk dört yıl boyunca Kuveytli kadınlar, diğer ülkelerdeki kadınların parlamentoda eşit temsiliyet konusunda kazandıkları mücadelenin çok gerisinde, oy kullanabilmek için mücadele verirler. Kadınlar her defasında siyasi erk tarafından kendilerine vaat edilen oy kullanma hakkının verilmemesi nedeniyle bu hakkı elde edebilmek için iş bırakma eylemleri, çok sayıda gösteri yaparlar. Üstelik bazı gösteriler oldukça çatışmalı geçer. Ellerinde “Kadınların tek hakkı evleriyle sınırlıdır!” (لا لحقوق المرأة وحقوق المرأة في بيتها”) pankartları taşıyanlara inat mücadelelerini zafere eriştirir bu kadınlar. Elbette bu zafer uzun uğraşlar gerektirmiştir. Nihayet “2005’te kadınlara oy kullanma hakkı verilir.” Demeyeceğim; çünkü onlar en temel haklarını söke söke alırlar. Elbette Souad Sabah da bu haklı mücadelenin neticesini yani parlementodan ilân anını en ön sıralarda izler. (Görseldeki fotoğraf o anlara aittir.)"
4483,"Souad Sabah’ın hikâyesi, başta Kuveyt olmak üzere tüm Körfez ülkeleri kadınları için bir kırılma noktasıdır. Al Jazeera’nin kendisi ile yaptığı bir röportajda Souad Sabah ilk şiirlerini on üç yaşında yazdığını belirtir. Sabah, 1961’de kadınların sırf kadın oldukları için oy kullanamadıkları o topraklarda on beşi aşkın şiir kitabının ilkini kendi adıyla çıkarır. Bu başarı, Körfez ülkesi kadınları için bir ilktir. Sabah’ın öncülük ettiği bir diğer husus ise, yine o coğrafyada doktora yapan ilk kadın olmasıdır. Sabah cinsiyetçi ve baskıcı politikalara karşı nefretle dolmaz; tam tersine şiddeti değil, kelimeleri kuşanmayı tercih eder. Fakat üretkenlğinden politik tavrından asla vazgeçmeyerek… Şiir kitaplarının yanı sıra yayımlattığı makaleler, akademik çalışmalarla sınırlandırmaz kendisini; bu dünya için, kendi ülkesi için aktivist yönünü de her daim besler. Örneğin 1983’te Arap İnsan Hakları Organizasyonu’nu kurar. Souad Sabah, tam anlamıyla Aksu Bora’nın “Kadınların başkalarının hikayeleri içerisinde alt izlek olmak yerine kadınların kendi hikayelerini yazabilmeleri, bugünün ve yarının şekillendirilmesinde son derece önemlidir.” dediği kadınlardan. Çünkü Bora’ya göre kadınlar “Ancak bunu yapabildiklerinde birbirlerini anlayabilirler, ancak o zaman hikayenin kahramanı, öznesi haline gelebilirler.“ (Bora, 2008, s. 67)."
4484,"Bora’nın değindiği yerden devam etmek gerekirse farklı coğrafyadan kadınların paylaşımlarının, üretimlerinin, kişiselin politikliğini hatırlatan hikayelerinin coğrafyaları aşacağı ve bizi birbirimize yakınlaştıracağı kanaatindeyim. Her çeviri yeni bir metindir dense yeridir. Ben de bu sebeple Sabah’ın şiirine sadık kalmaya çalıştım. Beni cesaretlendiren husus Arapça feminist mücadele geleneğine ve literatürüne -coğrafi ve kültürel yakınlığımıza rağmen –mesafeli habersizliğimiz ve habersiz mesafemiz. Görebildiğim kadarıyla şimdiye kadar Souad Sabah’ın şiirleri ya da yazıları Türkçe’ye çevrilmedi. Ben de bu Souad Sabah örnekliğinden Arap feminist geleneğine ilgisizliğimizi hatırlatmaya çalıştım. Aşağıya da Souad Sabah’ın şiirini okuduğu programın linkini bırakıyorum:"
4485,Souad Sabah – Arkadaşım Ol
4486,_________________________________________________________________________
4487, 
4488,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4489,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4490,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4491,Konuk Yazar: Elif Çiğdem Artan
4492,
4493,"* Bu yazı, Göçmen Kadınlar Birliği‘nin Kadın dergisinde yayınlanmıştır. "
4494,"“Kadınların kendilerini örtmeleri yönündeki dini gereklilik, hem başörtüsü hem de burka anlaşmazlığı, 1990’lardan bu yana Avrupa’nın hararetli bir tartışma konusu. Baş ve vücut örtülerine, sıklıkla, entegre olma isteksizliğinin sinyalini verdiği düşüncesiyle kuşkuyla bakılır. Kadınlar belirgin bir şekilde dini kıyafetlerini giydiklerinde provokasyon olarak düşünülür ve genellikle sözlü saldıralar yaşanır. [Bu bağlamda] [s]ergi, seküler toplumların görünür dindarlığı ne kadar tolere edebileceklerini soruyor. Aynı zamanda, kadınların, dini inançlarını kamusal hayatla nasıl birleştirebileceğini ele alıyor.”1"
4495,"Başörtülü kadınlar yıllardır pek çok ülkede tartışma konusu. Kadınlar neden örtünüyor? Nasıl örtünüyor? Ne zaman ve nerede örtünüyor? Tüm bu sorular arasında unutulan asıl nokta, yıllar boyunca örtünmeyi şart koşan, ona izin veren ya da onu yasaklayan erk sahipleri. Berlin Yahudi Müzesi’nde sergilenen “Kadını Arayın: Peruk, Burka, Başörtüsü” (Cherchez la femme: Wig, Burqa, Wimple) başlıklı sergi de hem örtünme pratiğini Yahudilik, İslam ve Hıristiyanlık dini tarihileri arasında yapılan bir yolculukla anlatıyor hem de bu pratiğin günümüz sosyo-politik dünyasında nasıl uygulandığını gösteriyor."
4496,"Başörtüsü, yıllar boyunca, özellikle Türkiye gibi Batı dışı ülkeler düşünüldüğünde, modernleşmenin karşıtı olarak değerlendirildi. “Örtülü Kimlik” başlıklı araştırma kitabında Aynur İlyasoğlu, tam da bu noktanın üzerinde duruyor, Türkiye’ye odaklanarak, örtünme ile modernite arasındaki ilişkiyi ve farklı dini inanca sahip kadınların kendi aralarında kurdukları iletişimi sorguluyor:"
4497,"“Şimdi belki modernleşme tarihimizde başka bir yarılma ânındayız, başka bir zaman dilimindeyiz ve sorgulamadığımız kalıpları da sorgulamak durumundayız. Politik İslam’ın içinde yer alan kadınlar kimliklerini hangi yapı taşlarıyla kuruyorlar? Örtüleriyle nasıl bir “feminite” sergiliyorlar? Erkek cinsine ilişkin bazı kalıpları benimsemelerinin nedeni nedir? Dinsel otoritelere karşı hep itaatkâr mı olacaklar, yoksa İslam içi bir Protestanlığın öncüleri olabilirler mi? Başka müslüman kültürler ya da Hıristiyan, Yahudi vb. dinlerdeki kadınlarla ilişkileri nelerdir?”2"
4498,
4499,"İlyasoğlu’nun sorusunu tam olarak yanıtlamamakla birlikte, sergi alanının girişinde, “örtülü kadın kimlikleri” karşılıyor izleyiciyi: Farklı dinlere ve dünyanın farklı coğrafyalarına ait örtünme pratikleri. Bu bölümde sergi, dünyanın farklı coğrafyalarında yaşayan Yahudi, Hıristiyan ve Müslüman kadınların örtünme pratiklerinden modeller sunuyor. Saç bandı, şal, bone, dantel, ipek kumaşlar… Modeller arasında, üstteki fotoğrafta soldan dördüncü olan, “Türk Stili” de var. Örtünmenin hem Türkiye’deki hem de Türkiye’den yurtdışına göç edenlerdeki heterojen yapısına bakıldığında böylesine keskin bir tanıma varmak ne kadar mümkün, insan düşünmeden edemiyor."
4500,"“Türk tipi saç örtüsü için ipek eşarp üçgen şeklinde katlanır. Uzun kenar yüzü çerçeveler ve sivri kenarlar ya çene altında bağlanır ya da boyna sarılır. Genç kadınlar, genellikle, saçı ve üstteki örtüyü tutsun diye alta bir örtü takarlar. Bazı kadınlar, önde küçük bir nokta oluşturmak için başörtülerini biraz dışarı çıkartırlar ve evli olmadıklarının sinyalini verirler.”3"
4501,
4502,"Sergide kendine yer bulan noktalardan biri de “Muhafazakâr Moda.” İstanbul Modest Fashion Week’e4 ait bir video yerleştirmesiyle tartışmaya açılan tesettür modası kapsamında, örtülü kadınların yüzmek için giydikleri kıyafetler de sergileniyor. Tabii geçtiğimiz yıl Fransa’nın Nice kentinde yaşanan vakayı hatırlatıyor bu da bana. Fransa’nın burka yasağı kapsamında polis, ahlâki değerlere ve seküler yaşama uymuyor gerekçesiyle, plajda tesettür mayosuyla denize giren kadından kıyafetini çıkarmasını istemiş, daha doğrusu buna zorlamıştı.5 Genel akım tüketim kültürünün plaj modasını düşünüyor bir de insan tabii hemen. Gösteri toplumunun yazlık hali. Oysa kim kimi toplumsal değerler kisvesi altında sorgulayabilir ki?"
4503,"“Nasıl hem çevremle etkileşim kurabilir ve de hâlâ kendime sadık kalabilirim? Müslüman ve Yahudi tasarımcılar, hayata aktif olarak katılmak isteyen genç kadınların bu sorusunu dikkate alıyorlar. Şık ama yüksek boğazlı, transparan olmayan ve çok sarmayan bir şey istiyorlar. Bu tür gündelik moda ipuçları, farklı dinlere mensup kadınların kullandıkları Instagram ve moda blogları aracılığıyla hızla yayılıyor.”6"
4504,
4505,"* Benim kafam, benim kararım – Dindar Feministler"
4506,"Türkiye’deki kadın çalışmalarından yakından tanıdığımız dindar feminist akım da sergi salonunda değinilen konulardan biri. Dindar feminist kadınların kampanyalarını görünce, bugün özellikle yurt dışında, hem müslüman hem de bulundukları ülkenin vatandaşı olunabileceğini yılmadan anlatan Türkiyeli kadınları hatırlıyorum. Örneğin, sergi salonunda da yer verilen, Almanya’dan Kübra Gümüşay7. Geçtiğimiz aylarda yayınlanan TEDxBerlin konuşmasında, kendini “entellektüel bir temizlikçiyim” diye tanıtıyor Gümüşay. 18 yaşından beri yaptığı gazetecelik mesleğini, ırkçı, cinsiyetçi, islamofobik, islamcı, sağcı vb. bütün aşırı düşüncelerin yarattığı kirliliği temizlemeye yönlendirmiş. Toplumsal olaylardaki politik yanlış tavırları ve problemleri yüksek sesle dile getiren Gümüşay, müslümanlara, kadınlara, siyahilere, LGBTI üyelerine karşı yapılan her türlü saldırıda toplumun ortasına bırakılan kutuplaşmaları açığa çıkarmak için mücadele ediyor.8"
4507, 
4508,"“Laik toplumlarda feminizm, 20. yüzyılın ikinci yarısında, Ortodoks Yahudilik üzerinde bile etkili olan standartları belirledi. Kadınlar, dini eğitim, ayin bürolarına katılım ve evlilik kanununda eşit muamele için savaşıyorlar. Geleneksel dindarlık ve kadınların hakları için yüksek sesle konuşma arasında, toplum, siyaset ve sanatın birbirleriyle karşılaştığı ve etkileşime girdiği dindar bir feminizm ortaya çıktı. Günümüzdeki feminist sanat, geleneksel kadın imgelerine ve kadınların dini metinlerde yokluğuna meydan okuyor. Bu [sergide yer alan] Yahudi sanatçılar, dinî ve laik dünyalar arasındaki çatışmayı ele alıyor, kadınların emirler çerçevesindeki rolünü yeniden yorumluyorlar.”9"
4509,"Bu bağlamda sergide yer alan karikatürler ve çizimler, tam da dindar feminist bakış açısıyla güncel konuları, politikayı, kadının toplumsal yerini, kamuoyundaki algısını, vb. irdeliyor. Aşağıda görülen ilk karikatür, örneğin, muhafazakâr kadın dünyasına, haddini aşan, “modernist” bakışı özetliyor adeta: “İğrenç…” İkinci karikatür, az önce sözünü ettiğim Nice vakasından yola çıkarak Fransa’nın eşitlik kavramını sorguluyor: “Özgürlük – Eşitlik – Soyun!”"
4510, 
4511,"Örtülü kimliğin yaşam alanına dair sergide yer alan tartışmaların en vurucu noktalarından birini, dünya haritası üzerinde işaretlenen kadınların giyinme hakları oluşturuyor. Örneğin, Almanya’da, kamu hizmetlerinde başörtüsü kullanmak yasak. Fransa’da bu yasaklar daha da çeşitleniyor. Başörtüsü hem kamu hizmetlerinde çalışanlar hem de okulda öğrenciler için yasak."
4512,
4513,"Hepimizin bildiği üzere saç biz kadınlar için her daim tartışma konusu olmuştur. Kısa mı, uzun mu? Dalgalı mı, düz mü? Sarışın mı, esmer mi? Tabii tüm bu dini tartışmaların odağında, bir de, açık mı, kapalı mı? Örtülerin arasında farklı kadınlık hallerini irdeleyen bu serginin Türkiye’den aşina olduğumuz tartışmalara eklediği yeni bir bakış açısı bulunuyor diyebiliriz: Örtülü kadınların farklı dinlerde ve farklı coğrafyalarda verdiği mücadele. Başka bir ifadeyle bu sergide, aslında din, dil, ırk ya da milet fark etmeden, örtülü kadınların ortak bir mücadele yürüttüğünü görüyoruz: Özgürlük. Hem dini yaşamlarında hem de gündelik hayatlarında. Çünkü şu da bilinen bir gerçek ki, örtülü kadınlara, dini yaşamları sebep gösterilerek, bazı şeyleri yapmaları ya da yapmamaları, kadın ya da erkek fark etmeksizin, birileri tarafından salık veriliyor sürekli. Bu da başka bir yazının ve hatta başka bir serginin konusu olabilir."
4514,1 Sergi basın dosyasından
4515,"2 Aynur İlyasoğlu, Örtülü Kimlik: İslamcı Kadın Kimliğinin Oluşum Ögeleri, Metis Yayınları, İstanbul, 2013, s. 36-37"
4516,3 Sergi pano metni
4517,4 http://www.istanbulmodest.com adresinde defileler ve modacılar incelenebilir.
4518,5 https://www.theguardian.com/world/2016/aug/24/french-police-make-woman-remove-burkini-on-nice-beach
4519,6 Sergi basın dosyasından
4520,7 https://twitter.com/kuebra
4521,"8 Kübra Gümüşay, Organised Love, TEDxBerlinSalon https://www.youtube.com/watch?v=ZXgp6E53TIE"
4522,9 Sergi basın dosyasından
4523,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4524,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4525,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4526,Konuk Yazar: zoon politikon
4527,Görsel: AQ Studio
4528, 
4529,"Mezun olduktan uzunca bir süre sonra, ilk defa bu sene lisans öğrencileriyle haşır neşir olunca o zamanlara ait bir anım çıkageldi zihnime. Uzun süredir pek aklımda olmayan bu anı, genç arkadaşların bütünleme sınavlarından bahsetmesiyle ortaya çıktı. 7 sene önce sıcak bir haziran ayında ilk defa bütünlemeye kalıyorum. Çok sıkıntılıyım. Bölümümdeki derslere, “hadi, hadi zaman geçsin, bu güzel derslerin hepsini alayım, hepsi birbirinden güzel…” şeklinde aşırı iştahla yaklaşan, seven birisiyim. Üniversiteye başlarken, birkaç felsefe dersimizden biri olan Felsefe Tarihi’ne de aynı heyecanla yaklaşmama rağmen, ders hocası büyük bir hayal kırıklığı olmuştu benim için.  Önceki dönem zoraki geçmişim, o dönem kaçınılmaz olan olmuş bütünlemeye gireceğim. Macit Gökberk’in kitabı satır satır özet çıkarılacak."
4530,"Diğer taraftan o bayıldığım bölümüme, belki okumalar olarak değil okul olarak, tam olarak sarılmamı engelleyen bir şey de var. Ehh, malum yasak. Üniversiteye kadar başörtülü olduğum altı yılı Allah’a şükür İstanbul’da, çeşitli imkanlarla yasakla karşılaşmadan geçirdim. (Ösym sınavları hariç; onları yazıp uzatmayacağım) Üniversitede de başımı açmamaya, çeşitli yollar denemeye hazırdım. Kendimce memnun olduğum, fena olmayacak bir çözüm buldum; tabi hocaların karşısında yüzüm kızara kızara deneyerek. Olabilecek maksimum düzeyde başörtülü olma yöntemim şuydu: Kampüs zaten özgür sağolsunlar(!), fakülteye girerken ise başörtümün tepesine, örtü alenen ortada olduğu halde peruk koyuyorum. Bu çözüm, fakülte koridorları için. Sınıfa adım attığım anda peruğu poşete tıkıştırıp, kapşonumu başımın yarısına gelecek şekilde örtüyorum. Sınıfta azımsanmayacak kadar başörtülü olmasına rağmen bunu bir tek ben uyguladığım için çok dikkat çekiyordum. Sınıfta asla perukla durmuyorum. Koridorda perukla kendim olamadığım vakitler dakikalarla sınırlı olsa bile bende çok sarsıcı etkiler yapıyor. Gözler yerde, kaçamak bakışlar; zaten hızlı yürürken artık uçarak yürümeler… Zorunlu durumlar dışında asla koridora çıkmama: lavabo ve mescit. Çay da çok almamak lazım, zorunlu değil! İnternet için kantinde kapşonla oturmaya çalışırken güvenlik yakalayınca bir daha kantinde de oturmamıştım."
4531,"Peruk takınca başımı ağrıtan şey kendim olamama hali mi, yoksa o berbat kokusu mu kestiremiyorum. Başım ağrıyor. Bir arkadaş yanıma yaklaşıyor: “Iıı, peruğunu yıkasan, tarasan aslında? Çok kötü görünüyor. Hani öyle yapıyorlar ya, şampuanlarla falan. Daha temiz durur.” Yooo. Kimsenin umrunda olmasa da o benim tepki biçimim. Olmaz. Güvenlik bir kere daha beni takip eder ve sınıfta kendime dönmüş halde beni yakalar. Birbirimize hep kurduğumuz aynı cümleleri yine kuruyoruz ve tutanaksız kurtarıyorum, bir kez daha. O sıcak haziran günü özet çıkarırken bir taraftan hesap kitap işleri yapıyorum: “İlk iki yılımda o kadar yakalanmama rağmen- ve başkalarına ufak bir şeyde tutanak tutulmasına rağmen- bana hiç tutanak tutulmadı. İki tane hakkım var mezun olana kadar…” Üçüncü bir tutanak tutulması durumunda ise öğrenci okuldan uzaklaştırılıyormuş. “E o zaman 3 ve 4. Sınıfta birer kere tutanak olsa uzaklaştırma almadan okulu bitirebilirim?!” diye düşünüyorum. Ah, ne iyi."
4532,"Derken telefonum çalıyor, teyzem. Duygusal ve zihinsel yorgunluğumu bir kenara atıp gülme vakti. Çünkü teyzem her daim neşelenmeyi, neşelendirmeyi bilir; eğlencelidir. Hal hatır sormayı, bir şeyler paylaşmayı, birbirine destek olmayı önemser. Teyze olmayı sever, beni de. Yalnız ne onun sorup, ne de benim söylediğim bir şey var: okula ne şekilde gir(ebil)diğim. Her şeyi paylaşmayı, dertleşmeyi önemseyen teyzemle benim için çok önemli olan bu konuyu konuşmayız. Çünkü ona göre devletimiz laik, türban ile okula girilmemesi lazım. İslami simgelerle kamusal alanı zorlamamak ve Atatürk’ün koyduğu ideal düzeni bozmamak lazım. Yani yasak varken böyle düşünüyordu, hâlâ böyle düşünüyor mudur bilemiyorum. Çünkü “siyaset” konuşmuyoruz."
4533,"Ayrıca, tabii ki derdimi teyzeme anlatmayacağım. Çünkü onun başka büyük bir derdi var. Bir süre önce meme kanseri teşhisi konulmuş ve göğüslerinden biri alınmıştı. Hepimiz çok şaşkındık bir anda olan bitenler karşısında. Neşeli kişilik yapısına karşılık teyzemi ilk defa o kadar telaşlı ve duygusal görmüştüm. Zaten uzun yıllar süren çalışma hayatının ardından zor bir kararla(eşi ve kayınvalidesinin çalışma/para baskısına rağmen), çocuğuyla ilgilenmek için evde emekliliği beklemeye  başlamış, bir de üzerine hastalık çıkmıştı. Daha sonraki zamanlarda artık daha duygusal olduğuna şahit olup, iyi bir dinleyici olmaya çalışacaktım. Ama o zaman çok destek veremediğimizi hatırlıyorum, böyle şeyleri en iyi o yapardı çünkü. Geri kalanımız her şeyi içinde yaşardı, sakince."
4534,"Konuşacağımız zaman da teyzem ilk şoku atlatmıştı, moral olarak daha iyiydi. Kemoterapiye başlamış ve tüm tüyleri dökülmüş. Ben başka bir şehirde olduğum için o halini daha görmemiştim. Telefonda çözüm olarak ne yaptığını anlatıyordu. “… peruk aldım ben de. Kapalı kızlar takıyor ya, senin de mi vardı? İşte ben de aldım bakalım” ve doğal bir şekilde anlatmaya devam etti, “başörtüsü takacağıma peruk takayım dedim.”"
4535,"Konuşmanın sonrasını pek hatırlamıyorum. “Tabii,” deyip tasdikledim herhalde, bilemiyorum. Boğazım düğümlendi, gözlerim yaşla doldu, bir an önce telefonu kapatsak da bir ağlasam diye kendimi tutmaya çalışıyorum. Teyzeciğimin acısını paylaşıp telefonu kapatıp uzun bir süre hiçbir şey düşünmeden ağladım, ağladım. Peruklu, kapüşonlu geçen iki yılım için toptan ağladım; teyzemle bu kadar yakın olup, bir o kadar da uzak olmaya ağladım; gireceğim o zor sınav için ağladım. Bana dediklerinin ne kadar üzücü olduğunu da bilmiyordu, bilseydi söylemezdi. Onun düşüncesiydi. Bir anda kapısını çalan hastalığın, görünümüne yansıması üzerine düşündüğü çözümdü. Benim çözümüm, bizlerin çözümü gibi. Sonra, ben o cümleye ağladığımla kaldım, teyzem peruğu bir ya da iki kere takmış. O da sevmemiş benim gibi. Daha çok bandana, bir süre sonra da “Amaaaan” deyip kafasında tek bir saç teli yokken öylece çıkmış dışarıya. Yeri boş olan göğsüne olan çözümleri de boş verip, öylece gezdiği gibi."
4536,"Teyzemin bebek gibi yumuşacık ve daha beyaz saçları çıktı. Kanseri atlattı çok şükür. Daha yakınız şimdi, belki benim de yaşımın ilerlemesinin payı vardır bunda. Sonraki dönemde, artık hem komik hem de hassas olan teyzemi sabırla dinlediğim için daha çok bağlandı bana.  O konuşmamızdan sonra ise yeni eğitim yılında bir daha başörtüsünün üzerine bir şeyler takmak zorunda kalmamıştım. Nihayet beklediğimiz şey olmuş, başörtülü okula devam etmeye başlamıştık. Kendim gibi yani. Okulda kendim gibi yürüdüm, baktım, başımı kaldırdım, sınavlara girdim, çay aldım, hocaların odalarına gittim; şükrettim. Kalan tutanak sayısı hesabı bitti, notlarım yükseldi. Yasak varken kendime yapmamalıyım dediğim şeyi, yüksek lisansı da yaptım. Bunların hepsi geride kaldı. Ben de bir akademisyen adayıyım şimdi."
4537,"Kitaplar hakkında konuşurken bir an teyzem diyor ki, “bir Kur’an mealinin tamamını okumak, bir de Nutuk’un tamamını okuyup bitirmek istiyorum.” Canım teyzem, seni çok seviyorum."
4538, 
4539,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4540,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4541,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4542,"Kadına Şiddete Karşı Müslümanlar İnisiyatifi (KŞKMİ)’nin, yakın zamanda vahşice katledilen Suriyeli Emani Arrahman için düzenlediği gıyabi cenaze namazı çağrısına destek olmak, çağrılarını sizlerle de paylaşmak istedik."
4543,İnternet sitelerindeki açıklama için buyrunuz*: 
4544,
4545,2011’den bu yana önüne milyonlarca hayatı katıp farklı coğrafyaların vicdanına sürükleyen Suriye iç savaşı sonrası mülteci adı altında aynı torbaya koyduğumuz yaklaşık 6 milyon insan 6 milyon farklı hikayedir.
4546,"Bu insanlar Suriye’de bambaşka kimliklere sahip olan ve zorunlu olarak göç ettiklerinde daha önce sahip oldukları birçok haktan mahrum kalmış, statü olarak uluslararası hukukta neredeyse askıda kalarak geçici misafir olarak tanımlanmıştır.
Medyada sık sık yer alan Suriyelileri suç ve kaos ile ilişkilendiren haberler ekonomik, siyasal ve toplumsal kaygıların asıl muhatapları olan egemenleri sorumluluğa davet etmek yerine göçmen ve sığınmacıları tüm sorunların günah keçisi olarak işaret etmiştir.
Suriyeliler bu düşmanlaştırıcı ortamda giderek güvencesizleştirilmiş, tarihin bir noktasında ortaya çıkan ve en nihayetinde yapay olan ulusal sınırların belirlediği “asıl” ve “sonradan gelen” ayrımı insan haklarına ket vurmuştur.
Türkiye toplumu Suriyeliler gelmeden önce de homojen olmayan, çok kültürlü bir toplumdur ve biz biliyoruz ki bu ulusal sınırlar içerisinde farklı grupların hak taleplerine tarihsel olarak gerekli demokratik cevap verilmemiştir.
Kadınlar hak taleplerine gerekli demokratik cevap verilmeyen grupların en kalabalığı ve en görmezden gelinenidir.
Hiç tanımadığımız ama günde 3 kadının öldürüldüğü bir ülkede canına tak eden kadınlar olarak yaşadıklarına hiç yabancı olmadığımız Emani’ nin katledilişi hem misafirperverlik söyleminin hem de erkek egemen zihniyetin ikiyüzlülüğünü ifşa etmiştir. Emani kaçıp sığındığı yerde kaçtığı ne varsa ona yakalanmıştır ve erkekliğe, savaş diline hizmet eden, medyadan iktidara tüm güçler bu vahşetin bir parçası ve sorumlusudur.
Kadın bedenini savaş alanı haline getiren, ırkçılıkla kol kola güçlenen erkeklik artık akıl almaz bir vahşetin en birincil kaynağıdır ve erkeklikle, erkek şiddetiyle mücadele etmeden Emani’yi anmak mümkün değildir.
Türkiye’deki kızkardeşleri olarak tüm kadınları Emani için düzenleyeceğimiz gıyabi cenaze namazında saf tutmaya ve onun anısı önünde yeniden söz vermeye çağırıyoruz: Irkçılık ve erkek şiddetiyle mücadele etmekten vazgeçmeyeceğiz!"
4547, 
4548,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4549,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4550,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4551,Konuk Yazar: Dal Sarkar Kartal Kalkar
4552,
4553,"Başlıktaki klişe, yazının bir miktar komplo teorisi içerdiğini anlatıyor. Konumuz şu; başörtüsü yasağı ile muhafazakar kesimin kızlarının formal eğitimden uzaklaştırılması ve bu uzaklaşmanın bu kesimin kadınları ve erkekleri arasında oluşturduğu bir takım sosyo ekonomik, sosyo kültürel ve yaşam tarzı farklarının yarattığı kırılmalar birilerinin oyunu muydu ?"
4554,"Eskiden beri büyüük büyük hacı ve hocalarımız biz müslüman kadınların batının oyunlarına geldiğimizi, modern yaşam şekline kandığımızı, ahlaki ve külltürel olarak özümüzden uzaklaştığımızı ve dindar toplumun biz kadınlar tarafından bozulduğunu, batılıların müslüman kadınlar uzerinde oynadığı oyunları… falan filan anlatıp durdular. Ve hemen ardından ısrarla, azimle, şiddetle şunu eklediler; “Kız çocuklarını okutmak caiz değildir, okuyan kızların ahlakı bozulur, Müslüman kızların yeri evidir, okuyan para kazanan kadınlar toplumsal sorunlar yaratıyorlar, erkeklerin sözünü dinlemez oluyorlar, aile yapısı bozuluyor, batı toplumumuzu bozmak için kalemizi içten fethediyor, kızların okuması kariyer sahibi olması ilimle bilmle uğraşması para kazanması iyi bir şeymiş gibi göstererek ilk hedeflerı kutsal aile yapımızı bozmak…” Bu noktada başörtüsü yasağı devreye giriyor ve hocalarımızın eline çok güzel bir koz düşüyor. Bu engin fikirlerini tek cümlede de toparlayarak “Başını açmak haramdır, başını açarak okula gitmek zinhar kabul edilemez!”."
4555,"Bundan sonra işler biraz daha kolaylaşıyor ve kızlar evde kalırken erkekler okul yolunda düz gidiyorlar. Hem de dümdüz, arkalarına dönüp bakmadan! Sonra ver elini üniversite sonra kariyer, sonra para. Aynı ailenin ya da mahallenin ya da semtin ya da sosyal sınıfın erkekleri ile kadınları arasında koca koca farklar, çelişkiler, çekişmeler, çatışmalar… İlk önceleri bu renk farkı çok da göze batmıyor. Hatta bazı şeyleri kolaylaştırıyor bile. Beylerimiz haksız rakabetle, kadınlara karşı elde ettikleri bir takım üstünlüklerini kullanıyorlar, kadınlarımız da hazır zengin kariyer sahibi koca bulmanın rahatlığını yaşıyorlar. Ve sonuçta İstanbul’da üniversite okuyup gelen müslüman erkeğimiz mahallesinde Kur’an kursu eğitiminden geçmis iyi pilav yapan bir “başörtülü bacı” ile evleniyor ve gökten 3 elma düşüyor! Gel zaman git zaman o elmalar kafalara yavaş yavaş çarpmaya başlıyor. Üniversite okumuş müslüman erkek şık şıkıdım holdinglerde batılı okumuş kadınlarla dirsek temaslı toplantılardayken aynı saatlerde müslüman karısı komşu günlerinden aldığı yeni kek tarifi ile kocasının gönlüne giden yolu duble yapmanın heyecanını yaşıyor. Aksam eve gelen müslüman erkek kekine dolgun karısına pek de yüz vermemeye başlıyor ve gökten yeni elmalar düşüyor…"
4556,"Bu noktada yazının başındaki büyük hocalarımızın engin fikirleri kısmını tekrar hatırlayalım. Ne demişti hocalarımız; “Batılı yaşam tarzına özenen kızlarımız okurlarsa kariyer makam para sahibi olurlarsa aileler şöyle olur böyle olur….” Yaptığımız kontrollü deneyde, yani Müslüman kesimin yarısını eğitip diğer yarısını evde kek yaptırdığımızda oluşan sonuç ne oldu? Ailemiz sağlam mı? Maşallah nazar değmesin, mutlu, mesud, dindar, muhafazakar, mükemmel ahlaklı, şöyle iyi böyle iyi… nesiller mi geliyor akın akın ? Yoksa, evet, yoksa? Üniversite okuyup kariyer yapıp, batılı yaşam şekline özenen, para ve makam bulunca kendi sosyal sınıfının Müslüman kadınlarına burun kıvırıp değişik limanlara yelken açan Müslüman erkeklerimiz?! Evet aynen öyle oldu. Öteden beri kadınlarımızdan gelecegi farz edilen ve gerekli tüm tedbirleri sıkı sıkı alınan yozlaşma erkeklerimizden geldi! Nasıl noldu? Hocalarımızı kim ters köşe yaptı? Hedef saptırma yöntemi ile başörtü ile türban arasında gezdirilen büyüklerimiz kimin oyununa geldi? Ya da daha kötüsü bizi evlerimize yollayan hocalarımız birilerinden emirler mi aldı? Bi sosyal projenin ortakları mı oldular? Amaçları neydi gerçekte? Kadınlarımıza cenneti vaat ederlerken erkeklerimizi neden gözden çıkarabildiler? Yoksa her şey bir yalan mıydı? Kadınlarımızı ahlaksız vahşi batının kollarından çekip alırken erkeklerimizi ve yeni nesillerimizi kaptı batı? Şimdi aynı büyükler Müslüman erkeklerimizin ve yeni nesillerimizin durumunu beğeniyorlar mı? Bu sefer de onlar için projeler üretecekler mi? Ya da artık kullanma tarihi geçen bir projenin eski ortakları olarak görev devir teslimlerini yaptılar mı?"
4557,"Not :
Filmin biraz daha ilerisinde yarı okumuş, az para kazanan, kısmi kariyerli başörtülü bacı ile müslüman erkek ilişkisi ve daha da ilerisinde artık müslüman mahallenin erkeklerine haddini bildirecek cürete erişmiş başörtülü kızlarımız ile Müslüman erkeklerimizin ilişkileri geliyor. O kısımlar başka bir yazının konusu."
4558,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4559,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4560,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4561,Konuk Yazar: Lilith
4562,"Türkiye’de bipolar bir Müslüman kadın olmak üzerine konuşmak istiyorum. Burada uzun uzun bipoların ne olduğuna değinecek değilim, sadece şu kadarı yeterli olur herhalde:"
4563,"İki uçlu duygu durum bozukluğu ya da manik depresyon olarak da bilinen bipolar bozukluk mani ve depresyon krizlerini içinde barındıran bir rahatsızlıktır. Adından da anlaşılacağı üzere kişi aniden çok canlı, neşeli ve pozitif bir ruh hali içerisine girerken, yine ani bir şekilde çok üzgün, depresif ve ümitsiz bir ruh hali içerisine girebilir."
4564,Bu durumun “Türkçesi” ise genelde çevre tarafından “Yine sapıtmaya başladı bu kız” cümlesiyle “Üzerine ölü toprağı mı serptiler senin?” cümlesi arasında yaşanan diyaloglarda gizli…
4565,"Günler ve geceler boyu bitmeyen bir enerjinin etkisinde uyumadan ve zihniniz hiç durmadan çalışırken yaşamanız ile manikleşip günlerce uyanamama akşamları sabahların yerine koya koya yataktan kalkmalarla depresifleşebilirsiniz. Bu gitgelli ve dengeyi bulamama halinin kişinin üzerindeki bireysel zorluklarını söylememe gerek yoktur diye düşünüyorum: Sabahı geç, bazen öğleden sonra derslerine dahi gidemeyebilir, bitmeyen enerjinizle çevrenizdekilerin başını şişirebilir ve en önemlisi, herkesin size hayret dolu gözlerle bakmasına sebep olabilen “uç” hareketlerde bulunabilirsiniz. Bu uç haller asıl çevresinde dolanmak istediğim toplumsal yaşam içindeki sorunların asıl noktası."
4566,"İzole depresifliğinizde kimseyi arayıp sormayıp kendi karanlığınızda boğulurken aslında hiçbir problem yok gibidir. Kimsenin tavuğuna kış demeden yaşamak ne de olsa buralarda hayat mottosu. Bir de toplumun normları içinde sıkışmış bir yerlerde içinizden her şeye isyan ettiğiniz, karşı koyma gücüyle dolup taştığınız bir zamandaysanız patır patır dökülür ayıplamalar, dudak bükmeler, dedikodular. İçinizdeki bitmeyen neşeyle önünüze gelen gülümserseniz ya herkese çiçek dağıtıyor ya kimlerin kimlerin sevgilisini elinden almaya çalışıyor ya da deli gözüyle izleniyor olursunuz. Bu delilik üstünde biraz daha duracak olursak siz neşeyle kahaha atarken zaten bazı sınırları aşmışsınızdır, hele bir de ağzınızda patlattığınız bir sakızınız varsa edepsizleşip arsızlaşır kim bilir hangi yakıştırmalara davetiye çıkarırsınız. Olsun dersiniz devam edersiniz hayata duyduğunuz o kocaman sevgiyle ve sevinçle. Sonra içinizde o bastırılmanın da ters etkisiyle bir bakarsınız kendinizi sokaklarda coşarken bulmuşsunuz, belki kendi kendinize, belki sevgilinize, arkadaşınıza yürüye yürüye değil hoplaya zıplaya eşlik edersiniz. Oldu mu size bir büyümüş delilik daha…"
4567,"Gece olur kendinizi sokağa atmak istersiniz, hayatı görmek iyice sokağı deneyimlemek bitmeyen o enerjiye bir yön bulmaya çalışmak. Hoop kendinizi dans ettiğiniz bir yerde bulursunuz, eğlenirsiniz deli gibi. Deliliğin daniskası, artık siz o herkesten başka bir yerdesinizdir. Etraftaki asılmalara sözde karşıdan görülmekte olan kendini pazarlamaya sert ve sivri dilinizle alaycılığınız ve umursamazlığınızla karşı koymaya alışır, yine bir şekilde kendinizi kurtarırsınız. En kötü senaryoları çizmiyorum, başınıza neler gelebileceğini siz kendiniz düşünün, benim deneyimim bana kalsın. Bu işin bir de binbir bela dürtü kontrolü kısmı var ki kilittir bu konuda, kendinizi manikken dolu dolu dişi hissedersiniz, depresifken cinsiyetsiz… İçinizdeki sevgi patlamasını akıtacak bir yerler ararsınız, kuşu, böceği, otu, şehri, sizi seveni sevmeyeni, çocuğu, erkeği seversiniz de seversiniz. Zihninizin gerisinde bir yerlere gizlenmiş bir ses size durmadan 90’lar popun cüretkar şarkılarını söyler durur, “Kır zincirlerini”, “Gir kanıma”, “Gel günaha girelim” “Yanarız alimallah” ve daha birsürüsü hep bir ağızdan size yüklenir. Bu noktadan itibaren siz artık deliden ziyade, ahlak kuralları olmayan, sınırları bilmeyen, ne inanan ne edebiyle oturan birine dönüşmüş sayılırsınız. O kadar maniksinizdir ki düşük çenenizden hayatınızın mahremiyeti kaybolalı çok olmuştur zaten. Önüne gelen size dair bir şeyler söylüyordur bilirsiniz, görmezden duymazdan gelip içinizde pişmanlığınızı yaşayacağınız depresyonunuzu beklersiniz. O da çok değil üç güne dayanır zaten kapıya. Yaptıklarınız için kendinizden nefret etmeye, o maniklikteki sevginin tam tersinde bir kin gütmeye, insanlardan tiksinmeye, herkesten kaçmaya, yalnızlaşmaya ve en önemlisi de içinizde sizi kemirip duran vicdanınızı bastırmak için uyumaya kaçarsınız. Bu sefer deli demiyorum, artık şeydasınızdır. Toplumun dışında bir yerdesinizdir artık. Üstüne üstlük kimi insanlar ne kadar yakınınız olursa o kadar sizi kırmayı başarıyordur, işinize bir dünya zorluk da onların sesi katıyordu.Kaçmak istersiniz. Bu en derin halidir artık işin, yeniden başlamak istemek ama gücü bulamamak. Aileyi katmıyorum bile, üzülen anlayamayan bir yandan da ille de “doğru”yu göstermenin peşine düşen bir kurum o ne de olsa."
4568,"Siz kendi sesinizin bu manik ve deprsiften sıyrılmış biçimde ne dediğini duyamaz haldeyken yıpranırsınız, hırpalanırsınız, yorulursunuz en çok da. Sonunda inansanız da kimi zaman kendinizden kurtulmak istersiniz de yapamazsınız şanslıysanız. Şanslıysanız yalnızca gerekli dozlardaki ilaçlarınızı kullanıp dengeyi bekler durursunuz. İsyanlar baş göstermeye başlar, en sakıncalısı da zihninizin size asıl haliyle geri dönmeye çalıştığı anlardır. Ataklar durulurken sizin içinizde krizler başlar, kendinizi yeniden tanımanın ağır yükünü tüm yorgunluğa rağmen taşımaya kararlısınızdır. Peşi sıra sorgulamalar başlar, “Ne kadar İnanıyorum, ne kadar ona göre yaşıyorum, ne kadar kendim gibi davranıyorum, giyiniyorum konuşuyorum görünüyorum?” Sonra yavaş yavaş bir yol tutturulur, iyi kötü kendini kabullenmenin bir yolu bulunur. Bu yolun çeşidine göre bir de o çok sevgili toplumun önüne çıkmak derdi kalır. Günlerce aylarca da onla cebelleşirsiniz, bütün yanınızda taşıdıklarınızı da yanınıza alıp dikilirsiniz karşılarına. Yine başlar konuşmalar, gülüşmeler, dedikodular, kadınsınızdır bi kere üstünüze yapışmış bir sürü sakız vardır hani çiğnemiştiniz ya? Nanelidir hem de bu sakız, kimbilir amma da türlü türlüdür. Topla bakalım sakızları, saçınıza yapışmışsa kesmeniz gerekir, elbisenizdeyse çekip alabilir, çıplak dımdızlak kalırsınız gözlerinde. Sonrasında bir yeniden giyinme hali başlar. Kat kat elbise giyseniz anca geçen o çıplaklığın soğukluğu. Heh işte tam da burada, ben kat kat elbise giydim üşümemek için, kendimi yeniden bulmak için, içimi herkese göstermemek için, zihnimi görmemeleri için, kendimle dengede kalabilmek için, için oğlu için."
4569,"Bir gün onun da bir ucundan başlar yapışmaya bir şey üstünüze. Bu sefer mesele görünürlüğünüzün hali vakti yerindeliği değildir, anlarsınız, bir yerlerde içinizde bir kadın halen üstüne giydirilenlerin ağırlığıyla içinde kalanları sevmeye çalışıyordur, kendini bilip kabul etmeye, dümdüz olmasa da o yolda yürümeye çalışıyordur. Ayağına çelme takmayasınız gelmelidir artık. O büyüteçi fırlatıp atmanız, zayıf yanlarına dokunmamanız, dengesini bozmamanız gerekiyordur. Zaaflarını bilememeniz,zar zor var ettiği doğru bildiklerine “Heeeyt!” dememeniz gerekiyordur. Uyuyan devi uyandırmamanın tam vaktidir."
4570,“Sonra yavaş yavaş anımsıyorum. Ben: benim. Yirmi beş yaşındayım. Kadınım. Coşkuyla gelen deliliğin ikinci bölümünü yaşıyorum. Arada durgunluğun acısını çektim.”
4571,"Bir derin denge meselesidir bir durulup bir çalkalanıp gidiyordu. Artık daha sağlam basılıyordu o adımlar bunu biliyordunuz. Ama yine de bir yerlerde herkesin başka şekillerde sahip olduğu bazı noktaları vardı buton buton. Onlara basmamak en güzeliydi, en içteni, samimisi. Denge butonlarıma basmayınız ey kari! Fırtına bulutlarını savuruyorum, hafif manik hafif depresiften kalmış savunma mekanizmamı paldır güldür üstünüze gönderiyorum, alaycıyım, umursamazım, güvenim tam. Ama biliniz ki bir yerlerde en uçların ucundaki hisleri yaşamış biri olarak halen onları içimde barındırıyorum."
4572,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4573,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4574,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4575,
4576,Yazar: Meryem Selva
4577,"Kendimi bildim bileli bayramımız şehirlerarası yolculukla geçer. Eski/yeni Karadeniz şarkıları/türküleri de sağ olsunlar bizi hiç yalnız bırakmaz. Bu bayram ertesi günlerde ise (kulaklarınızın pası silinsin!) ben de size bir liste hazırladım. Buyurunuz, “Karadeniz şarkıları ve türkülerinde mâşuk ve mâşuğu sevme şekilleri” (Yorum sizin):"
4578,1- Alınamayan kız: “Babasından istedim” – İsmail Türüt
4579,"Söz ve müziği anonim olan bu şarkının sözlerini İsmail Türüt birazcık (!) sansürleyerek yeniden yazmış. Kız isteme geleneğinin hiyerarşisini dinlediğimiz şarkının hikâyesi ise şöyle; oğlan bir kıza vurulur –aslında kızı kaçırmayı kafasına koymuştur ama gene de bir prosedürü uygulayayım der-. Kız hariç herkesle görüşür. Önce babasından ister, babanın cevabı nettir: “Kızım küçük”. O da anasından ister ama anası da izin vermez, nasıl izin versin? Kızının “çeyizi yoktur”. Ablasından ister. E abla bu, hem kardeşine toz kondurmayacak hem ortamı kızıştıracak, niye saklasın? Kızın “sevenleri çok” deyiverir. O zaman sıra erkek kardeşe gelir. O babadan daha nettir: “Sana kız mız yok!” der kestirip atar. Ama bizim oğlan kararlı. Amcadan devam eder. Adam ne yapsın dış kapının mandalı, “benden sorulmaz” der. Dayı için “torun kıyılmaz”, halaya göre kız “köyden ayrılmaz”, teyze anne yarısı ona göre de kızın “eşi bulunmaz”. Uşak ne yapsın? Bir anda hiyerarşi piramidinin en üstüne çıkıp dedeye gider. Dede kaçık, “al da kaç onu” der. Bizimki ise niyeti halis olduğundan (!) dedeyi dinlemez, muhtara gider. Muhtar “mühür vuramaz”, aza “imza atamaz”, hocası “nikah kıyamaz”. Gerisin geriye son çare enişte ve yengeye gider. Ailenin en politik üyelerinin biri “karasız” diğeri “tarafsız”dır. O da komşuya sorar –e herkese sordu çocuk komşu eksik mi kalsın?-. Komşu “burdan geçmeyin” der çocuğu kovalar. Bu noktada gökten inme bir Fatma abla belirir şarkıda, bizim âşık oğlanı ormana gönderir. Çocuk yalnız mı gitsin? Tabancasını da alır. Ormanın derinliklerinde kızla buluşur. Kız orağa davranır, oğlan bıçağa. Sonrası meçhul."
4580,2- Doyulamayan kızlar: “Yenge Kızı” –Kazım Koyuncu
4581,"Söz ve müziği anonim olan bu türküye ise Kazım Koyuncu “Dünyada Bir Yerdeyim” albümünde yer vermişti. Şimdilerde aynı çizgide Marsis gurubu seslendiriyor. Bu şarkıda yenge kızlarından birini bile bir türlü seçemeyen bir âşıkla karşı karşıyayız. Birincinin saçları güzeldir, ikinci şarkıyı diyenindir ama asıl karısı ikinci değil beşincidir, üçüncüyü almak güçtür, dördüncü ise dert. Altıncının ne yapsın yanakları güzel. Yedinci deli, sekizinci semiz, dokuzuncu domuz derken onuncu da çocuk bayılır. Biz de bayılmadan üçüncü şarkıya geçelim en iyisi."
4582,3- Dallanıp budaklanan armut: “ Armudi Budakladum” – Cimilli İbo
4583,"Çocukluğumdan beri anlamlandıramadığım yegane türkü. Değilleme metodu ile ilerleyen şarkıda âşık oğlan armuta çıkar. Sevdiği kız da ağacın altına gelir. Oğlanın canı sıkılmış olacak ki armutların sarısını seçip kızın peştemaline atar. Armudu budaklar, dallarını saklar, derken hızını alamaz anasının yanında kızını kucaklar. Bu noktada şarkıda bir anda elalemin sesi gibi bir nakarat duyulur, çocuğu hizaya çeker: “Armut budaklanur mi? Dallari saklanur mi? Anasinin yanine kizi kucaklanur mi?”. Bu normatif hatırlatmadan sonra çocuk apolojik biçimde döküverir eteğindeki taşları: “Yok ki parali dayım sülalemiz fukara”. Ve başlar gene armut budaklamaya. Şarkının sonunda da bombayı patlatır kaçar: “O kendini zanneder severdim kardeşini”."
4584,4- Kız kardeş cazibesi: “Soğanın Cücüğü” – İsmail Türüt
4585,"Bu şarkının –diğer İsmail Türüt şarkılarına göre- pek bir olay örgüsü yok aslında. Oğlanın sevdiği başkasına nişanlanır (tipik). Ama kızın kız kardeşi vardır (E bu da tipik!). Ve tabii ki soğanın cücüğü olduğuna göre kızımız pek tatlı olacak. Bizim oğlan da aşkını kalbine gömecek. Ama yooo, o da ne? Çekip gitmedi bu çocuk. Tıynetinde yok. Çünkü o “kimselere kaptırmaz soğanın cücüğuni”, evlendiyse ablası, alır küçüğuni."
4586,5- Yöresel bağlam: “Dam başında sarı sarı kediler”- Ayhan Alptekin
4587,"Sarp sınır kapısının Karadeniz halkı için önemi büyüktür (!). Bu kapının açılmasıyla yeni tip bir maşuk doğmuştur yöre halkı için: Sarı kedi. Nitekim sosyo-kültürel bağlamda Ayhan Alptekin de bu değişime kayıtsız kalamaz. Alır klavyesini, konuşturur şarkı sözlerini:"
4588,"“Dam başında sari sari kediler
Karşı beri miyav miyav dediler
Gel buraya laz uşağı dediler
Cebumdaki paralari yediler”"
4589,6- Sadist arılar: “Yabani Ari Gibi”- Cimilli İbo
4590,“Cayir Cayir Yanayi” albümünden bu şarkıda ise Cimilli İbo karşılıksız aşktan acı çeken bir aşığın feryadına ses verir. Çocuğun tek dileği vardır sevdiğinden:
4591,"“Yabani ari gibi gezme dalıma gezme
Madem bal vermeyisun çiçeklerumi ezme”"
4592,7- Er kişinin hayali: “Uzaktan Kumandali” –Herem
4593,"Anlatılmaz, dinlenir!"
4594,Ve Bonus: Milenyum Herem
4595, 
4596,*Görsel: Tayfun Keçecioğlu
4597,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4598,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4599,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4600,Konuk Yazar: Nur Kıpçak
4601,
4602,"Aslında bu konuyu hiç açmayacaktım. Beni tetikleyen şey, Fransız bir kadın turistin fikrimi sormasıydı. Üsküdar’da Marmaray İstasyonundan çıkıyorduk ikimiz de. Vakit, öğleden sonra. Bana, bugün için iki farklı mekânı birden gezemeyeceğini, Beylerbeyi Sarayı’nı mı Şakirin Camii’ni mi gezmesini tavsiye ettiğimi sordu. Beni şaşırtan, Şakirin Camii’nin nasıl olup da Beylerbeyi Sarayı ile kıyaslanabildiği, muhteşem tarihi yapının yanında bir seçenek olarak yer alabildiğiydi. O an elindeki küçük boy “İstanbul Gezilecek Yerler Rehberi”ni gördüm. Şakirin Camii’nin yanında açıklama olarak, “İlk kez bir kadın mimar tarafından yapılan modern bir cami” olduğu yazıyordu ve onun ilgisini çeken de bir kadının yaptığı camiydi. Hararetle Beylerbeyi Sarayı’na gitmesini tavsiye ettim ve hatta Beylerbeyi istikametine giden otobüslere yönlendirdim onu."
4603,İki yıl önce aynı heyecanla (Bir kadın mimarın yaptığı cami!) ben de gezmiştim Şakirin Camii’ni: Hayal kırıklığıydı.
4604,"Baştan almak gerekirse, aslında caminin mimarı Hüsrev Tayla, ancak yapım aşamasında Tayla, kendi fikirleri, estetik ve dünya görüşüyle uyuşmayan bir caminin inşa edildiğine tanık oldukça geri çekilmiş projeden ve caminin iç dekorasyonunu Zeynep Fadıllıoğlu yapmış."
4605,"Benim için hayal kırıklığı yaratan durum, bir kadın mimarın caminin içini dizayn ederken kübik bir mihrap yapabilmesi ancak kadınlar için harimde (caminin ana mekanı ve hatta düzleminden bahsediyorum.) yer ayırmak yerine üç saflık bir asma kat inşa etmesiydi. Şakirin Camii, ibadet edecek olan kadınlara bir ayrıcalık hatta kolaylık sağlamıyor. Ancak kadın mimarının kübik bir mihrap tasarlaması, onu modern ve medyatik kılıyor. Bu, kadın haklarına mesafeli, kadın örgütlerini karşısına almış kadın bir politikacıya sırf kadın olduğu için oy vermek gibi. Hâlbuki kadın dostu politikacılara oyumuz, cinsiyeti ne olursa olsun."
4606,"Hasılı, ister erkek ister kadın olsun, camide kadınlar için temiz (hijyenik) abdest yeri, bebek emzirme odası, dinlenme, birşeyler içme yerleri dizayn eden; namaz için harimde yer açan; kadınları misafir olarak görmek yerine müminler olarak kabul eden mimarlara ihtiyacımız var, hem de çok! Şakirin Camii? Bu haliyle medyada kendisine yakıştırılan “protokol cami” ünvanını sonuna kadar hak ediyor, her anlamda! Ama daha fazlasını değil!"
4607,Benim hiçbir turiste gezmesi için tavsiye edebileceğim bir yer değil.
4608, 
4609,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4610,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4611,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4612,"Konuk Yazar: Babasının Kızı
Görsel: Neon Genesis Evangelion"
4613,"İki gündür “Babamla birlikte, sadece ikimiz istediğimiz için yaptığımız, kendimizi iyi hissettiğimiz, güzel bir anımız var mıydı?” diye düşünmekten aklım çıktı. Aklıma ne gelse, neyi saysam döksem illa ya onun zaten gideceği bir yere yanında gitmişim… Ya da sadece ikimiz değiliz, ailecek oradayız, zaten o aile toplanması da illa ki sonunda krizle bitmiş…"
4614,"Bu babalar günü de, diğer tüm babalar günleri gibi içime dert oldu açıkçası… Babama hayranlık duyma dolayımıyla başlayan ilişkimiz, lise yıllarından sonra tam bir gerilim filmine dönüşmüştü. Babama hayranlık duyduğum dönemde de geç oturulan yemekler, sert kapatılan klozet kapakları, ayağının topuğunu yere vurarak yürümek… Bir şeyler hep bir kavga gürültü nedeniydi. Çünkü babamın çok önemli işleri ve çok büyük dertleri vardı. Onun işlerine ve dertlerine saygı duymamız gerekiyordu, o bizim için her şeyi yapıyordu çünkü. Eve ekmek getiriyordu."
4615,"Üniversiteyle birlikte değişen hayat tercihlerim beni evin dışına sürüklediğindeyse bütün büyü bozuldu. Babam da herkes gibi dertleri olan, işleri olan bir insandı. Bir süre, “Benim de işlerim önemli..” ile karşı durdum babama. Derin tartışmalar, akşam muhabbetleri, birlikte yapmaktan zevk aldığımız şeyin yaklaşık olarak bir söz düellosu olduğunu düşünmek bile şu an içimi acıtıyor."
4616,"Sonra evlendim, evlendikten ve kadınlığı en dibine kadar deneyimlemeye başladıktan sonra da bir baktım, “Annemin işleri de önemli”. Annem öyle kenarda, evin tüm işlerini yaparken, bizim hayatta kalmamız için onlarca şeyden fedakarlık edip, biz kendisine dair en ufak bir şeyi elinde bırakmamışken, onun da işleri, tercihleri önemli olabilirdi. Cidden, annem tüm bu resimde neredeydi? Neyi talep etmişti hayatı boyunca? Ne konuda bir şeyleri diretmişti, mücadele etmişti? Sadece vermişti, hiç almak istememişti. Ama onunla hep birebir yaşanmışlıklarımız vardı. Ne bileyim, onunla incik boncuk yapmayı severdik mesela. Bütün bir yaz boyunca takı yaptığımızı hatırlıyorum birlikte. Ya da beraber bir şeyler okurduk, Derya Baykal izlerdik mesela, hâlâ da izleriz."
4617,"Ama tekrar tekrar hafızamı yokluyorum, babamla bir tek kitapçıya gitmeyi severdik sanırım. Orada da ayrı ayrı rafları dolaşır, sevdiğimiz kitapları alır eve giderdik. Tek ortaklaşmamız, evde, evin bütçesiyle ilgili gerilim yaşayan anneme karşı “kitap alma” suçunu işlemek oluyormuş işte."
4618,"Buradan kendime ders çıkarmaya çalışıyorum. Çocuğumun, eşimin, aile içerisinde hissettiğim herkesin eşit derecede önemli olduğu, birebir ilişkisinin olduğu bir hayat hayal ediyorum. Çocuğumla, onun da sevdiği bir şeyleri, ben de severek yapmak istiyorum. Birbirimizin hayatlarına eşlikçi olmayalım, birbirimizin hayatlarını yeniden üretelim istiyorum. Babama bunun için teşekkür edebilirim sanırım. Bana hayatta verdiği en büyük ders bu olacak."
4619,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4620,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4621,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4622,Konuk Yazar: Sıla Türköne
4623,"“Özgecan mı olmam gerekiyor ciddiye alınmak için” diye haykırdı. “Ölmemse tek sıkıntı, ölürüm, hiç zor bir şey değil” dedi arkasından ağlayarak. Devletimiz, Devlet “BABA”mız bizi yine sevmedi çünkü. Tecavüzü hafifletti, bir bedene vermesi gereken bütün önemi kendi bekâsına verdi. İçerdeki gazetecilere dair “onların hepsi ya tecavüzcü, ya terörist” dediğinde düşünmüştüm, demek ki bu ikisi aynı ağırlıkta suçlar. Terörist olmak, devletin bekâsına zarar vermek neyse bir kadının bedenine onun rızası dışında ‘sahip’ olmak da aynı şey. Değilmiş."
4624,"Ağlayarak duruşmayı terk etti. Çünkü hakim “tutuksuz yargılanmasına” karar verdi, ama dedik ‘delilleri karartma şüphesi var, tehdit var’ dedik, “hayır” dedi babamız, tutuklu yargılanma talebini reddediyorum. Salonda söz hakkına sahip olan tek kadın ‘müdafii’nin avukatıydı. 3 ERKEK hakim 1 ERKEK savcı 1 ERKEK mübaşir 1 ERKEK sanık ve 1 ERKEK avukat. Sanık savunmasını yaptı, hepimiz dinledik, tek kelime etmeden dinledik. Sıranın bize geleceğini, söylediklerinin yalan olduğunun ispatlanacağını umarak bekledik. Sıra bize geldi, bizleri temsilen salondaki tek kadın olan avukat söz aldı, Sanığa bir takım sorular yöneltti, itirazlarını dile getirdi, ve tutuklu yargılanmasını talep etti. Bunların hepsini 1 kadın tek başına, salondaki bütün erkeklere rağmen yaptı, ama kararı yine ERKEKLER verdi. Bizler kadın olduğumuz için ‘mağdur’ olan tarafla empati kurarken muhtemelen onlar ne yazık ki erkek oldukları için ‘şeytan dürtmüştür, nefsine hakim olamamıştır’ gibi düşüncelerle sanıkla empati kurmakla meşguldüler. Ve kararı verdiler. Kararla birlikte arkadaşımız kendini dışarı attı, isyan etti, “Cumhurbaşkanı’nın yeğeni değilim”, “Özgecan gibi öldürülmedim diye mi bütün bunlar” diye bağırırken fenalaştı."
4625,"O an gözümün önünden bir sürü şey geçti, babam dedim 10 ayda hakim karşısına çıkmadı ve 3 er kez ağırlaştırılmış müebbetle suçlanıyor, 3 tane yazı yazdığı için. Bu adam dedim tutuksuz yargılanıyor, alacağı en fazla ceza da 15 yıl. “Benim başörtülü bacılarım” diyerek haykırdığı o gün geldi aklıma sonra, yalanlarınızla yine bedenlerimize sahip oldunuz, şimdi yine yalanlarınızla aklıyorsunuz kendinizi ve biz hiçbir şey yapamıyoruz. Özgecan’ı diğerlerinden farklı kılan neydi gerçekten diye düşündüm. Ölmesi miydi gerçekten? Sonra çok sevdiğim bir şiirin mısrası düştü aklıma “Söylesene sevgilim, kadınlar ölünce daha mı umutlu?”. Her şeyi düşündüm o an, karşımda sinir krizi geçiren bir kadın, ve elini kolunu sağlayarak duruşma salonunu terk eden bir tecavüzcü. “İnsanlar böyle böyle katil oluyor demek” diye geçirdim içinden.  Gözyaşları içinde bağıran arkadaşıma dönüp onu sakinleştirmeye çalıştım, onunla birlikte ben de sakinleştim."
4626,"Velhasılı, her şey o kadar hızlı oldu ki, sanık savunmasını yaptıktan sonra hakimler hızlıca itirazları aldı, ve muhtemelen çok öncesinde almış oldukları kararı yine hızlı bir şekilde açıkladılar, yeni duruşma günü belirlendi. Erken saatte olmasına sevindik, en sona kalmayacağız demek ki, daha çok ciddiye alınacağız diye teselli ettik kendimizi. Çünkü buna ihtiyacımız vardı, çünkü her şeye rağmen ‘iyi’ düşünmemiz gerekiyordu. Çünkü yanında olmamız, güç vermemiz gereken bir arkadaşımız vardı. Bütün öfkemizi, nefretimizi, kırgınlığımızı içimize attık ve gülümsedik. Biz buradayız, yanındayız dedik. Yanyana olmanın verdiği güçle kendimize geldik. Ama çok kırgındık, ‘bedenimizi’ yok sayan ‘Devlet Baba’ ya çok kırgındık. Bize ne yaşattığınızın farkında mısınız, değilsiniz, nasıl olabilirsiniz ki? Bedeninizin başkası tarafından ele geçirilmesi ne demek bilebilir misiniz? Siz yalnızca ele geçirirsiniz. Erkeklik, ele geçirmektir, sahip olmaktır. Savaşlardan sonra da ilk önce kadınların bedeni üzerinden ilan edilmez mi bir yerin ele geçirildiği? Şimdi siz bizi bir savaştan korumaya çalıştığınızı söylüyorsunuz ya, inanmak isterdim ki bizim bedenlerimizi düşünerek bunu istiyorsunuz, ama maalesef görüyorum ki öyle bir derdiniz yok. “Tecavüze uğrayan kadın, karnındaki bebeği öldüreceğine kendisini öldürsün” demiştiniz bir zamanlar, “Kız mıdır kadın mıdır belli değil” de demiştiniz. Sizin için önemli olan yalnızca erkekliğinizdi, iktidarınızdı. Ve bizi daha fazla kandıramazsınız. Erkekliğiniz o kadar etrafınızı sarmış ki, o kadar erkek olmuş ki duruşma salonlarınız, mahkemeleriniz, adliyeleriniz, bir kadının bedeniyle var olması mümkün değil bu yerlerde. “Avrupa’nın en BÜYÜK adalet sarayı” övgüsü yetmez sizlerin gücünü göstermeye, “Dünya’nın en ERKEK en BABA adalet sarayı” daha anlamlı olur adaletinizi ve saraylarınızı tanımlamak için. Çünkü ben burada bedenimle var olamıyorum, izin vermiyorsunuz. Bedenimden utanıyorum, çünkü sahibi değilim, her şeyin sahibi sizsiniz. Bedenlerimizin, evlerimizin, okullarımızın, adaletimizin de, HER ŞEYİN. Biz her şeyin sahibi olduğunuzu sandığınız sizden, her şeyin gerçek sahibi olan Allah’a sığınıyoruz. Ne Avrupanın en büyük adalet sarayına, ne de baştan aşağıya erkeklik kokan duruşma salonlarınıza inanıyoruz. Biz yalnızca Hakk’ın adaletine inanıyor ve arkamızı ona yaslayıp, bütün bunların acısını çekeceğiniz bir zamanın geleceği ümidiyle bekliyoruz, ve hakkımızı helal etmiyoruz. Amin."
4627,*Görsel: Tasnim Baghdadi
4628,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4629,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4630,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4631,Konuk Yazar: Nur Kıpçak
4632,
4633,Ramazan’ın ilk haftası teravih namazı için Mimar Sinan Ataşehir Cami’ye gittim. En son altı ya da yedi ay evvel gitmiştim. Bu altı-yedi ay içinde caminin atmosferi kadınlar ve çocuklar aleyhinde değişmiş.
4634,"İlkin çocukların camide defalarca azarlandığına değineceğim. Namaz boyunca imam, “Anne babalar çocuklarınızı lütfen yanınıza alın ve sükûneti sağlayın” diyerek cemaati uyardı. Dört kez, sinirli ve tehditkâr ses tonuyla. Hâlbuki geçtiğimiz yıllarda uğramaya devam ettiğim cami hiç de böyle değildi. Çocukların seslerini, oyunlarını hatırlıyorum ama onlara sinirlenen ve bağıran imamı değil. Ki rivayet malumdur: Hz. Peygamber, torunu Amame kucağındayken namaza durmuştur. Rükûa giderken çocuğu yere bıraktığı ve doğrulduğu zaman da yeniden kucağına aldığı görülmüştür."
4635,"İkinci olumsuz değişim, kadınlara yönelik yeni mekânsal düzenlemeyle ilgili. 2012 yılında ibadete açılan Mimar Sinan Ataşehir Cami, genelde kadınları bir kafes, duvar ve perdeyle tecrit eden harem-selamlık uygulamasına sahip camilerin bir istinasıydı. İstanbul’daki bütün camiler, kadınları harem-selamlık sistemiyle harimden yani caminin ana mekânından tecrit eder. Ancak Mimar Sinan Ataşehir Cami’de kadınların da minberi görebilmesi amacıyla paravanlar harimde kullanılmamıştı. Kadınlar, caminin en arka kısmındaki, erkekler safından paravan ya da perde yerine alçak bir basamakla ayrılmış alanda ibadet edebilmekte ya da isterlerse üst galeriye [fevkaniye] geçip kadınlar mahfilini kullanabilmekteydiler."
4636,"Şahsen ramazanda ya da değil, camiye her gidişimde harimde ibadet eden kadınları görüyor ve kendimde özellikle bu alanı kullanıyor, daha doğru bir ifadeyle, kullanabiliyordum, ta ki bu seneye kadar. Bu sene camide fazlasıyla yer olmasına rağmen bu bölüm erkeklere tahsis edilmiş ve kadınlar, üst kata yönlendirilmişler."
4637,
4638,"Fotoğraf: Nur Kıpçak, Mimar Sinan Ataşehir Cami, İstanbul, 2016."
4639,Harimde bulunan kadınlar için ayrılmış alan ve üst galerideki kadınlar mahfili.
4640, 
4641,"Esasen Hanefi Mezhebi ilmihallerinde bahsedilen camideki mekânsal düzenleme, kadınların, erkekler ve çocukların gerisinde durmalarına dayanmaktadır. Bu, “muhazatü’n-nisa”, yani kadınların erkeklerle aynı hizada bulunması, terimiyle ifade edilir. Cinsler arasında fiziksel bir engel bulunsun ya da bulunmasın DİB, “muhazatü’n-nisa” yasağına cami görevlileri vasıtasıyla cami kuralları çerçevesinde riayet edilmesini salık verdiği gibi aynı zamanda ilmihalde de, bu ayrışmanın önemini vurgular ve bunu yaparken biyolojik cinsiyet farklılıklarının doğal olarak ayrışmayı gerektirdiğini, ayrışmanın dini bir mesele olmadığını belirtir:"
4642,“Kadınların cemaate katılmaları durumunda saf düzenine riayet edilmesi gerektiği hususunda âlimlerin görüş birliği vardır.”
4643,"“Kadınların erkeklerle aynı safta bulunup bulunmayacakları konusunun esas itibariyle dinî bir mesele olmayıp, doğal ve örfî nedenlere dayandığı ve namazda huzurun sağlanmasının hedeflendiği görülmektedir.” (Bkz. İlmihal: İman ve İbadetler, Diyanet İşleri Başkanlığı, 1.c., s.273, 275)"
4644,"Hâlbuki biz kadınlar, Diyanet’ten ve kadın din görevlilerden camilerin kadınların katılımına elverişli mekânsal düzenlemelere tabi tutulmasını bekliyoruz. Kadınların camiye katılmalarının önüne geçen ya da buraya geldiklerinde onları hareme kapatan içselleştirilmiş dini kültüre karşı etkili bir mücadele vermek önemlidir. Çünkü biz kadınlar, camiye her girişimizde harimde biraz olsun dursak, etrafımıza bakınsak, oyalansak ya da orada namaza durmaya teşebbüs etsek muhakkak ki bir cami görevlisi ya da cemaatten bir erkek tarafından “Bayanlara aittir” tabelası gösterilerek, hareme yollanırız. Harimde kalmakta ısrar etmekse çoğu zaman iyi sonuçlar doğurmaz."
4645,"Ben, camideki harem-selamlık sisteminin tamamen kaldırılmasını önermiyorum. Aksine bazı durumlarda kadınların kendilerine ait bölmeleri olmalıdır. Söz gelimi kadınların hamam ve kuaför gibi mekanlarda alternatif kamusal alanlar yaratmaları, erkek cemaatin baskılayıcı ortamından uzak olmaları sebebiyle kolaydır. Üstelik kadınların kendi bedenlerinin fitne yaratacağı endişesine kapıldığı, camiye gitmekten çekindiği Türkiye toplumsal yapısında, birçok kadın namaz kılarken belli bir mahremiyet ihtiyacı hissetmektedir. Bu yüzden camilerde birer paravan bulunması ancak bu paravanların ardına geçmenin zorunluluktan çıkarılıp seçime bırakılması gerektiği kanısındayım: Ne olursa olsun, her camide harimden harem kısmına geçmek, her kadının kendi isteğine bırakılmalıdır."
4646,"Öyle görünüyor ki bu durumda en pratik çözüm, duvar, perde ve sabit paravanları kaldırarak, fiziksel anlamda daha kısa, sosyolojik anlamda daha esnek paravanların camilere yerleştirilmesidir. Kadınlar kendi seçimleri doğrultusunda bu bölümlere geçebilirken, kadınların asıl yeri, harim olarak belirlenmelidir.  Bir başka çözüm ise, Mimar Sinan Ataşehir Cami örneğinde olduğu gibi fevkaniye haricinde, harimde kadınların ibadet edebildikleri paravansız bir alan ayırmak(tı). Ancak bu alanın yüz ölçümü, erkeklere ayrılan alanla eşit olmalıdır, derken, bu yıl, kadınlar, harimdeki bu alandan da mahrum kaldılar. Ataşehir Cami, kadınlara seçme hakkı tanıyan, örnek mekansal düzenlemeye sahipken kadınların mihrapla bağlantısını kesen ve onları zorunlu olarak tecrit eden bir camiye dönüşmüş bu yıl, çok yazık."
4647,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4648,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4649,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4650,Konuk Yazar:  Ayşe Ersay
4651,
4652,"Geçen haftalarda haber sitelerinde bir haber yer aldı. Bütün haber siteleri aynı metni kopyalayarak “Hollanda’nın Utrecht kentindeki Merkez Müzesi’nde temizlikçi olarak çalışan Zeynep adlı kadın, tesadüfen çekilen fotoğraf sayesinde sanat dünyasının en çok konuştuğu isimler arasında girdi.” şeklinde durumu özetlediler. BBC Türkçe kanalından mülhem bu haberlerde Zeynep’i tanımlamak için Türk kadın yerine “Türkiye kökenli” denmesi ayrı bir tartışmanın konusu olabilir. Fakat benim burada bahsetmek istediğim konu biraz daha karmaşık. Önce bir fotoğrafın ortaya çıkışına bakalım. Hikâye şöyle ortaya çıkıyor."
4653,"Zeynep’in ünlü olmasını sağlayan olay, bir tesadüfle başladı. Sergi hazırlığı için Utrecht Merkez Müzesi’ni gezen Wennekendonk, 7 yıldır müzede temizlikçi olarak çalışan Zeynep’i yerleri silerken gördü. Işık ve görüntüden oldukça etkilenen sanatçı, Zeynep’in fotoğraflarını çekmek için izin istedi. 40 kare fotoğraf çeken Wennekendonk, bunları yayımlamak için de Zeynep’ten izin aldı.’Zeynep’in Görünüşü’ adını verdiği fotoğraf, sosyal medyada büyük ilgi görünce, Wennekendonk sergisine bu fotoğrafları da dahil etti. Zeynep, fotoğraf sanatçısı Kees Wennekendonk’un Utrecht Merkez Müzesi’nde açılan sergisinin ‘yüzü’ oldu."
4654,"Her ne kadar haber metinlerinde Zeynep’in fotoğrafını çeken sanatçının tesadüf eseri böyle bir karar verdiği söylense de bu seçim, tesadüfe indirgenemeyecek kadar öğretilmiş ve bilinçli bir zihniyet yansıması gibi görünmüyor. Elbette ki fotoğraf sanatçısını itham etmeksizin o kültürün sanat algısından kaynaklanan meselelere değinmek istiyorum. Burada fotoğrafçının müzede karşılaştığı kimsenin bir kadın olması ayrıca Müslüman, doğulu bir kadın olması ve en nihayetinde müzede temizlik görevi yapması suyu bulandırıyor. Çok klişe gibi gelse de oryantalist bakış açısının modern dönemde arayıp da bulamadığı bir üçlü tam da medeniyetin zirvesi, modern devletin mabedi olan müzede ortaya çıkınca işte ortaya çıkan fotoğraf böyle ses getiriyor. Niye mi? Mesela burada çalışan kişi Zeynep değil Zeki olsaydı durum değişir miydi? Hem de nasıl. Ya da burada çalışan kimse Zeynep değil de Marry olsaydı ya da Julia durum değişir miydi? Evet kesinlikle. Ya da Zeynep müzede temizlikçi değil küratör olsaydı ve aynı noktada tabloları düzenleme planı yapıyor olsaydı durum değişir miydi? Evet kesinlikle. Mesela Zeynep kot pantolon beyaz tshirt giyinmiş “Batılı bir kadından ayrılmayacak şekilde bir kıyafette olsaydı durum değişir miydi? Ona da bir evet."
4655,"Burada aslında düzenin, zihniyetin bir fotoğrafı var. Dahası fotoğrafın bu kadar ilgi görmesi, beğenilmesi, haber kanallarında yer alması ve yorumlanması bu zihniyetin en açık işaretlerini barındırıyor. Hollanda gibi gelişmiş bir Batı ülkesi, dünyaya gücünü ispat ettiği bir mekânda orada çalışan Zeynep yoluyla doğuya, kadına bakışını bu fotoğrafla sembolleştiriyor. Ben burada sanat eserlerinin sahibiyim, hâmi benim ve burada hizmet veren başörtülü ve Türk bir kadın yine benim sayemde başka bir sanatın teması olabiliyor. İşte bu kadar güçlüyüm ve hâkimim. Ve öteki saydığım bir o kadar güçsüz…"
4656,
4657,"Tabi fotoğrafın Sanat çevrelerinde, ‘Zeynep’in Görünüşü’nü, Johannes Vermeer’in, ‘Sütçü Kız’ tablosuna benzetilmesi bazılarına çok paranoyak gelebilecek bu yorumları aslında destekliyor. Niye mi? Bakın Sütçü Kız tablosunun hikâyesine. Hem de sanat tarihi kaynaklarından bakın. Neyi imgeliyor, sembollerde neler barındırıyor ve ne kadar masum? Ressam  Johannes Vermeer  (1632–1674)’nin The Milkmaid (1658-1661) adıyla bilinen ve Rijksmuseum’da, Amsterdam’da sergilenen tablosundaki semboller konusunda yazılmış onlarca yazı var. Fakat çoğunda ittifak edilen mesele bu Sütçü Kız tablosunun günlük hayatın ortasında, olağan bir görünümden ziyade üstü kapalı cinsel içerikli bazı mecazlarla dolu olmasıdır. Bu kız devrinde çokça görülen ve madden güçlü bir aristokratın evinde onun günlük işlerini yapan bir hizmetçi, mutfak çalışanıdır. O dönem Hollandası’nda ise evlerde çeşitli işleri yapmak için çalışan genç kızlar cinsel amaçlar için kolaylıkla ulaşılan kimseler olarak görülmektedir. Ayrıca kızın kıyafeti, yerdeki közler, duvar karosunda yer alan aşk tanrısı figürü sanat tarihçilerin tartışarak bu eserin cinsel mesajları olarak ortaya koydukları bazı simgelerdir. Şimdi bütün bu parçaları birleştirdiğimde ben bu fotoğrafa Zeynep’in Görünüşü değil 21. Yüzyılda hâlâ güçsüz tüm kadınlar gibi görünmeyişi, dikkate alınmayışı yani “ Zeynep’in Görünmeyişi “ adını veririm. Bütün Zeynep’lerin ve Sütçü kızların kendileri olarak saygı ve kabul gördükleri, sanatın propaganda aracı değil özü, nesnesi değil öznesi oldukları, insanca yaşayacakları bir dünya özlemiyle."
4658,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4659,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4660,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4661,Yazar: Meryem Selva
4662,
4663,Mescitlerle aranız nasıldır bilemem. Daha doğrusu sizce mescit nedir? Mescitte neler yapılabilir? Neler yapılamaz? Bilemem. Bilemezdim. Bildim. Geçen pazar…
4664,"Her şey Pazartesi gününe yetiştirmem gereken bir makaleyi yazmaya çalışırken oldu. Başlarda gayet sıradan bir gündü. Bir yanımda kız kardeşim, bir yanımda veledim Capitol’e geldik. Valla bende yalan yok! Önce mükellef bir kahvaltı, ardından mini bir alışveriş. Veledi de teslim edince çocuk oyun alanına, kitaplarımı aldım başladım yazmaya. Plan gayet basit. Öğlene kalmış yarım saat. Veled aç bilaç, helak gelecek, ben önce bir çorba yedireceğim, sonra bebek arabasıyla katları arabayı sallaya sallaya turlayacağım, veled sızacak, sonra uyanana kadar oldu mu sana miiis gibi bir kesintisiz üç saat. Ohooo bir ödev de neymiş, beş ödev yazarım ben (alt tarafı 200 Türk Lirasına mâl oldu), derken…"
4665,"Veled ödünç aldığım arabaya sığmadı. Burada bir durup, anti parantez açalım, (Alış veriş merkezlerini sevin, okşayın, onlar candır. Hele Capitol gibi bir yerde kimlik bırakarak bebek ve engelli arabası ödünç alabiliyorsanız daha ne beklersiniz ki bu hayattan?), parantezi kapatık. Saat oldu iki. Eve geçsem otobüste sızacak, yatağına yatırır yatırmaz uyanacak, şimdi bugün hiç uyumazsa da olmaz makale yarım kalacak. “Hadi oğlum yürü mescide gidiyoruz…”"
4666,"Önce sağa, sonra sola baktım kimse yok, geçiş serbest! Serdim örtüyü, salladım veledi, hooop bizimkisi güzelce gitti. Soyundum, dökündüm (dediysek de abartmadık tabii sonuçta mescit hâlâ orası). İşportacı gibi yaydım kitapları önüme. Bilgisayarı da açtım. Bir saat yazdım. İki saat yazdım. Üçü devirirken…"
4667,"Çocuklu bir grup geldi. Telefonlarından görüntü arama yapıp ona aldıklarını gösterdiler. Tam okkalı bir La havle çekecektim ki,"
4668,-İlahiyat mı okuyorsun?
4669,-Yoo…
4670,-Ya ne?
4671,-Edebiyat
4672,-Hı…
4673,Beğenmedi. Neyse.
4674,-Şarjını kullanabilir miyim?
4675,"-Olur, al"
4676,"Bağırtılar: “Sare, Sareee sana diyorum gitme çocuk uyuyor”, “Saree sana diyorum… Saareee, gel teyzem geel geel”"
4677,Valla şimdi geliyor bu kez benden bir La havle: 
4678,-Saareeee…
4679,"Nefes aldım, verdim."
4680,"-La…
-Pardon, affedersiniz, bakar mısınız?"
4681, Bana diyor sanırım. Üçünü birden kullandı.
4682,-Buyrun
4683,-Affedersiniz ama hakkınızda şikâyet var? (Buraya dumur olmuş bir yüz ifâdesi ekleyiverin.)
4684,-Efendim? Şikayet?
4685,– Evet şimdi anons yapıldı. Ben de geldim.
4686,(Buradan da anlayın ki gelen güvenlik) Boş boş bakıyorum.
4687,"– Yani şikâyet geldi hanımefendi kalkmanızı istemek zorundayım. Namaz kılanlar rahatsız oluyormuş. Bir müşteri geldi. E ben müşteri değil miyim? Daha sabah 200 lira baydım! Dedi ki birileri telefonunu şarj ediyor, biri yatıyor, biri de açmış bilgisayarını bir şeyler yazıyor, burada ders çalışılmaz."
4688,-İyi de çocuk uyuyor.
4689,"– Ama hanımefendi ben de bir şey yapamam, anons edildi."
4690,"Tam cevap vereceğim benimkiler başladı söylenmeye, Arabistan mı kalmadııı, saygı mı sevgi mi, Hz. Peygamber mi derken…"
4691,"Mescit boşaldı. Bizimki de “fırt” uyandı. Bir süre çıkamadım. Bana ne oluyorsa? Sanki mescide erkek attım! Sinir tepede, ödev yarım, veled uyanmış da bu utanç niye? Tamam kabul ben tam bir mescit kullanarım. Kullandım mı çok pis kullanırım. Çöreklendim mi bir daha sittin sene çıkaramazsınız da…"
4692,"Bu sefer haklısınız, fena edepsizlik ettim. Mescitte ders çalıştım, yazı yazdım, çocuk uyuttum."
4693,"Sevgili Capitol,  Özür dilerim."
4694,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4695,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4696,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4697,Konuk Yazar: Sevgili Fasulye
4698,
4699,"Ooo, kimler gelmiş?"
4700,"Bilmiyorum ki, kimler gelmiş? Ben gelmemişim mesela, ah, o da gelmemiş."
4701,"Bir zaman kadar oldu, ben kendimi yeni bir zamana dikeli. Elimdeki çiçekli kumaşı yere atıp, üzerinden atların ve karıncaların geçmesine izin vereli. Bir zaman kadar oldu yani, ben dolaptan bir bardak süt alıp içmeyeli. Bizim evde süt bitmeyeli çok oldu."
4702,"“Bir şeyler garip gidiyor.” diyordum. Bir şeyler oluyor. İlk defasında açılmayan kapı için zihnim derhal harekete geçiyor; kapıyı yerinden söküyor, apartman korkuluklarına vura vura helak ediyor. Bunlar birkaç saniye içinde yaşanıyor, bitmek üzere iken ise zihnimin dışındaki, gerçek olan kapı açılıyor. Ben nefes nefeseyim oysa, daha demin koca kapıyı devirdim zihniçerimde; evin eşiğinde akan dünya, bana biraz müsaade eder misin?"
4703,"Dünya, bana müsaade etmiyor. Ailem etmiyor, arkadaşlarım etmiyor, eve girip çıkan insanlar etmiyor. Tamam, şu çok komşulu ve çok akrabalı apartmanda en güzel kahveyi ben yapıyor olabilirim; ama bir sorun, yapmak istiyor muyum? Sen ey, güzel komşum Halime Abla, senin vereceğin mevlit için tepsi tepsi tatlılar yapmayı, ben çok mu istiyordum? Saçlarını boyamayı, sana kabak ağacından lif almayı ya?"
4704,"Anne ey, anne; ben aylarca evde kaldım, öğlenlere kadar uyudum, neden o evden kapı dışarı etmedin beni? Ben ki yarım saat yerimde dursam, kalkar ağıtlara dururdum. Neden anne, saatlerce donuk tavan bakışlarımı, yataktan ikindiye dek kalışlarımı, kendimin tam aksine bu hallerimi, neden fark etmedin? Neden beni, beni, babama karşı korumadın? Neden izin verdin ey, ben çok hassastım, bir söze günlerce ağlardım; alnımdaki yara izinden, neden utanmadın?"
4705,"Sana hiçbir sorum, sana hiçbir sitemim yok baba. Sendeki bütün haklarımı donduruyor, bütün beklentilerimi geri çekiyor ve seni iş hayatınla, eve durmadan misafir ettiğin ve odama tıkılmama sebep olan onca insanla; baş başa bırakıyorum. Senin durmadan çalışarak kazandığın ve benim ‘uyuyarak’, ‘evde oturarak’ savurduğum paranla, sahip olduğun evlerle, arabayla, banka hesaplarıyla ve döviz kurlarıyla; baş başa bırakıyorum seni baba. Yalnız seni değil, kıymetli bulduğun ve benden bir küçük olan kardeşimi de, öylece bırakıyorum. Çünkü o, telefonu senin gibi kapatıyor. Değinmek istemiyorum."
4706,"Sevgili arkadaşlarım, yemek önerdiğim, müzikler yolladığım, kahveler tattırdığım ve hediyeler hazırladığım arkadaşlarım; sarıldığım, sarılmadığım, canımdan bir parça bulduğum, hayat standartlarını yükseltmeye and içtiğim arkadaşlarım. Hepsini, büyük bir zevkle yaptım. Birinize kaban, ötekinize sahaftan kitap bulmak; bir diğerinizin vajinusmusuna, ah öteki erkek arkadaşımın mezuniyette giyeceği ceketin onu açmadığına, bir başkasının kalacak yer sorununa telefon trafiği ile çare bulmak; yük değildi bana. Ama neden izin vermediniz, hayatınızdan çıkmama?"
4707,"Bana neyin yük olduğunu bilemiyor, anlamsız bir yük gezdiriyordum omzumda. Sorunlu bir ailem, kalabalık bir evim, belirsiz istikbalim ve sorunlu bir ilişkim vardı. Sağlığım da kötüydü; ameliyat olmuştum, antibiyotik tedavisi bir türlü bitmiyordu ve ben giderek küçülüyordum.  Evde kavga çıkmasın diye kendimi, sevdiğim adam incinmesin diye kalbimi hırpalıyordum. Midem bulanıyordu, kusuyordum; uyuyordum, uyuyordum."
4708,"Birden, elimde bir makine ile, saçlarımı kazır halde buldum kendimi. Odanın ortasında çiçekli bir örtü, örtünün üzerinde sandalye, benim elimde saçlarım. O zaman fark etmiştim, bir şeyler olağan gitmiyordu. Kendimi öldürmeye muktedir oluşum, beni sınıra çekiyordu. Üç ay geçti; ben tüm bunlara, evden bağır çağır çıktığım gün, “Ne oluyor?” diyebildim."
4709,"Yarın doğum günümdü ve ben psikiyatrist randevusu almıştım. Artık herkes, derin bir rahatlamayı kucaklayabilirdi. Herkes, beni yeterince suçlayabilirdi. Evin kalabalığını, kahveleri, durmaksızın sorulan “Nasılsın?” sorularını, sevgiliden yana sancıları; herkes unutabilirdi. Herkes yaşayabilirdi kendi gibi, kendi gibi olabilirdi."
4710,"Konulan teşhisi yazamayacağım; lakin, her şey, ‘kişide biten’ bir şey değil. Yaşamak, bir kişisel gelişim kitabı değil. Hiç. Hiç."
4711,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4712,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4713,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4714,Konuk Yazar: Fatma Çiftçi
4715,
4716,"Bu yazının da görseli olan şu görsel bilgisayar ekranında belirdiği anda, ağzımdan coşku ile ” Allahu Ekber” nidasının çıkmasına neden oldu."
4717,"Önde imam konumunda bir kadın, arkasında bi tarafta kadınlar diğer tarafta erkekler olmak üzere yan yana saf tutmuş bir cemaat."
4718,"Nihayet insan olma ortak noktasında buluşmuş, Allah’ın huzuruna durmaya hazırlanıyor. Başka bir foto ise secdeye vardıkları anı gösteriyordu.
"
4719,"Fotoğraflar Amina Wadud’un feminist, yazar, din alimi, siyahi gibi bir çok kimliğiyle  Hollanda’da kıldırdığı Cuma namazı haberinin görseliydi. Ben ve haberi benimle birlikte -takipçisi bol- iki arkadaşım daha Facebook hesaplarında paylaştılar."
4720,"Cuma namazı hakkında yapılan tartışmalara alışığız. Malum, Kuran’da açıkça kadın erkek bütün inananlara farz olduğu, ” Siz ey imana ermiş olanlar! Cuma günü namaz için çağrıldığınızda her türlü dünyevi alışverişi bırakıp Allah’ı anmaya koşun! Eğer bilseniz, bu siszin yararınızadır.” (Cuma/9) ayetiyle ifade edildiği halde, sonradan zayıf bir rivâyete dayandırılarak kadınların üzerinden, çocuklar ve kölelerle birlikte bu farz “kaldırılmış”tı. Yani, Allah’ın bütün inananlara yolladığı bir ayetin hükmü Resulallah’ın vefatından hemen sonra zayıf bir hadisle daraltılmış ve kadınlar ustalıkla sosyal ve siyasi bir ibadet olan Cuma namazından dışlanıp evlerine yollanmıştı. Din alimi olmadığım için işin teknik kısmı hakkında yazacaklarım bu kadarla kalsın. (Dileyenler şu yazıda nedenlerini ve kadınlar açısından yol açtığı vahim sonuçları da okuyabilir, (http://www.gazeteduvar.com.tr/yazarlar/2017/04/29/kadin-ozgurlugu-kadinlarin-cumasinda-sakli/). Gelelim asıl dert edindiğim meseleye…"
4721,"Benim asıl dert edindiğim mesele, Hollanda’da kadın imam tarafından kıldırılan Cuma namazını onaylayan paylaşımlar altına yapılan yorumlardı. Bu yorumlarda kadınlara Cuma namazı kılmanın farz olmaktan çıkarılması gibi neden kadın imam olamayacağını haklı nedenlere dayandırmak için edilen her söz ile aslında kadınlar  nesneleştiriliyordu."
4722,"Kadınla erkek bir arada olursa bu ibadet için bile olsa bundan etkilenen erkekler olabilirdi o yüzden “ZİNHAR!” bir arada olamazlardı. Erkeklerin fıtratı bu bir aradalığa izin vermezdi. Allah’ın huzuruna dururken bile içindeki beşeri/hayvanı zapt edememekten, kendisiyle birlikte saf tutan kadının cinsel cazibesine kapılıp namazının fesat olmasından korkan erkek kişisi, kadını mescitlerden izole edip kendileri için “steril” bir alan yaratmayı o kadar normal bir şeymiş gibi dayatıyordu ki hiç kimse ibadetin özünü konuşmuyordu bile! Sosyal ve siyasal konuların da konuşulup tartışıldığı cemaatle kılınan namazlarda “Hayırda yarışmak” mü’min duruşuyken, bu yarışa katılmak isteyen kadınlar erkeklerle yarışmak isteyen hadsizlerdi!"
4723,"“Gerçekten engel olamayacağın bir durum söz konusuysa kadınları eve kapama kendini izole et! Yani namazını evinde kıl! ya da Resulullah’ın tavsiye ettiği gibi oruç tut! Libido denen Beşeri/hayvani dürtüye hakim olamıyorsan zaten Allah’ın huzuruna durma!”,  “Eğer gerçekten kadın ve erkek bir arada ibadet etmesi yasak olsaydı Kabe’de neden bir arada tavaf ediyor?” demek, olmadık suçlamalara muhatap olmak demekti."
4724,"Kişisel olarak, kadınları camiye, mescide, toplu ibadet zaman ve mekânlarına hasret bırakan bu uygulamaya iki cins arasındaki çekimi bahane etmenin, bu bahanenin altında yatan asıl amacı örtmek için kullanıldığını, kadınların sosyal siyasal hayata dahil olmalarına engel olmak için erkek egemen sistemin ustalıkla çevirdiği entrika olduğunu düşünüyorum. Hatta işte “hikmet-i ilâhi, asıl amaçları için ürettikleri bahane hakikatları olmuş, gerçekten nefislerini “zapt edemez” hale gelmiş, zapt edemedikçe de kadınlar üzerinde ki baskıyı arttırmışlardır!”, diyorum."
4725,"Haber paylaşımının altında ki tartışmaları okuyup zamana zaman katılıp üzerinde düşünürken bir kaç gün öne okuduğum yazıdaki tanışıklık hissinin nedeni de açığa çıktı. Bazı yorumları okudukça “işte aynı şey”, diyordum."
4726,"Oysa söz konusu yazı seküler mahalleyi anlatıyordu. Olay ve mekân bambaşka olsa da “dindar/muhafazakâr” erkekler ile “solcu demokrat yurtsever” erkekler aynı yere denk düşüyordu işte, egemenliklerini kaybetmemek için yoldaşı/dindaşı olan kadınları nesneleştiriyor, özne olarak kabul etmedikleri gibi buna itiraz edince bizi “anlamamakla” suçluyorlardı. Ortaklaştıkları en önemli nokta ise bunu yapmalarına rağmen meşreplerine göre kullandıkları dini yada feminist argümanlarla zalimliklerini meşrulaştırmakta gösterdikleri ustalık!"
4727,Dindar kadınların uğradığı linç girişimlerinden biri de ne zaman Allah’ın kendilerine verip de sonradan erkek egemen sistemin gasp ettiği haklarını talep etseler mutlaka bir “dış mihrakla” bağlarının oldukları suçlaması. Bahsettiğim tartışmalarda Gezi’den paralele oradan 15 Temmuz darbe girişimi ve FETÖ’ye kadar uzanan suçlamalar havada uçuştu.
4728,Bu uçuşma da bizim payımıza düşen bonus oluyor her zaman!
4729,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4730,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4731,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4732,Konuk Yazar: tenakuz
4733,
4734,Geçen hafta anneler günü haftasıydı. Bense hemen hiç kimsenin annesine veremeyecegi bir hediye postaladım anneme. Bir dua; “cehennemin sonsuz olsun anne!”
4735,"Geçen hafta bir psikologla görüştüm. Profesör. Konuştuk karşılıklı. Benden önce eşim görüşmüştü. Benim, “ayrılırsak çocuklara zarar veririm” dediğimi iddia etmiş kendisine… Ondan her şeyi söylemesini bekliyordum. Hemen her iddiayı. Ama bunu değil. Eşimin gözündeki ben ile çevremin gözündeki ben arasında kalıyorum bazen. Hangisi benim? Vahşi vandal anlayışsız sürekli sorun çıkaran ben mi gerçek? Yoksa “sen sinirlenebiliyor musun?” , “kızım muhabbet kuşu gibisin” denilen ben mi? Ya da benim gördüğüm ben mi? Öfkelenebilen, incinebilen, seven, taktir eden, insan olmanın naifligini de insan olmanın vahsiligini de sezip, ayaklarını doğru yolda tutma azminde olan ben mi daha gerçek?"
4736,"Eşimle 13 yıldır evliyiz ve sorunlarımız hiç bitmedi. En son evi terkettiğinde ayrı kaldığımız süre zarfında annem bir kez telefon açıp “nasılsın kızım, iyi misin?” demedi. Onun yerine geçmişten bu güne her sorun için beni suçladı. Biliyorum ki boşanırsam kendi kanatlarımı olusturmaktan başka çarem olmayacak. Hem yeni bir hayat için hem de boşandığımdan dolayı annemin suçlamalarından kaçabilmek için…"
4737,"Psikologla konuşmamızın devamında eşimle kavga nedenlerimizi anlattım. Bunları burada tabi ki sıralamayacağım. Bana bir kaç soru sordu. Ve dönüp “eşin büyük ihtimalle şizofrene yakın şizoit” dedi. “Hemen bir psikiyatre başlayıp ilaç kullanması lazım. Bu tipler rahatlıkla cinayet işleyebilir.” Çıktığımda dünyanın bana bir tarafıyla kahkaha attığını hissediyordum. Her şey şaka gibiydi. Oturdum şizoit ne demek araştırdım. 13 yıldır adını koyamadan uğraşıp didindiğim, sürekli yardım istediğim ve cevapsız kaldığım, bir türlü anlamlandıramadığım, beni öldüreceğini düşünüyorum acaba paranoyak mıyım dediğim bu şey evet eşime cuk diye oturuyordu. Ve biliyordum ki ben bunu anneme asla anlatamayacaktım."
4738,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4739,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4740,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4741,Aktaran: Büşra Eser
4742,
4743,Sokak Dergisi’ni karıştırırken bir yazıyı Reçel’e de koymak istemiştim. 1989’dan Bir Röportaj: Türbanlı Öğrenciler Toplumdan Şikayetçi 
4744,"İlgimi çeken bir diğer röportaj da Neval El Saddavi’ye ait. Röportajda sorulan sorular da cevaplar da ilginç. Kendisini tanımak, anlattıklarını ve bunların bağlamını daha çok araştırmak ve bu röportajı da arşivlemek üzere birebir aktarıyorum:"
4745,Naval El Saddavi ile Söyleşi
4746,"“Mısır’daki kadın kurtuluş hareketinin, eskinin bir devamı olduğunu söyleyen Neval-El Saddavi, kendilerini öncelikle patriyarkal sınıf sistemine karşı mücadele eden tarihsel, sosyalist, feminist grup olarak tanımlıyor.”"
4747,
4748,"Naval El Saddavi 58 yaşında. Tam yirmi yedi kitabı var. Hekim. Arap Kadınları Dayanışma Birliği kurucusu ve halen başkanı. Birlik 1982’de kurulmuş ve yıllarca yasal olarak var olma mücadelesi vermiş. Yine yasal izin almadan çıkarmaya başladıkları dergi üçüncü sayısına ulaşmış. Neval El-Saddavi sade giyinen, sade düşünen, Müslüman, kendine güvenen, bağımsız bir Arap kadını. Her yere birlik üyesi kocasıyla birlikte gidiyor. Birlik üyelerinin yüzde otuzu erkek ama erkekler yönetici olamıyor. Neval El Saddavi katıldığı toplantılarda (biri Bilsak’ta) burada erkeklerin biraz fazla konuşma eğiliminde oldukları izlenimini edinmiş. Kendisini İstanbul’a davet eden Çağdaş Yaşamı Destekleme Derneği’nin konuşması için on dakika ayırmasına, hele de arkasından bir erkeğin tam bir buçuk saat konuşmasına çok kızmış.“Başbakanmış…” diye burun kıvırıyor haklı olarak. “Başbakan bile olsa ben ondan daha iyiyim.”"
4749,Arap ülkelerinde ve özellikle Mısır’da bir kadın kurtuluş hareketinden söz etmek mümkün mü? 
4750,"Aslında bizim hareketimiz eskinin bir devamı. Geçmişte de annelerimizin, büyükannelerimizin zamanında şimdiki kadar bilinçli olmasa da bir isyan vardı. Baskıya karşı çıkmak insan tabiatının bir parçası. O yüzden her Arap ülkesinde; ama ufak; ama büyük; ama hükümet yanlısı bir hareket var. Ama bizim örgütümüz, yani Arap Kadınları Dayanışma Birliği, hükümet yanlısı olmayan ve aynı zamanda sınıfsal baskı, patriyarkal baskı ve uluslararası baskı boyutu olan tek örgüt zannederim. O yüzden biz genelde tek feminist grup olarak değerlendiriliyoruz; ama biz kendimize tarihsel sosyalist feminist adını veriyoruz. Çünkü tarihimize dayanıyoruz ve sınıfsal baskı ve erkek egemenliği arasındaki bağlantının farkındayız. Kendimizi kurtarmak için ülkemizi kurtarmak gerekir ve ülkemizi kurtarmak için de kendimizi kurtarmamız gerekir."
4751,İki Doğulu kadın İngilizce anlaşabiliyor ve Batılı kavramlar üzerinden konuşuyor olmamız kötü bir şey aslında; ama yine de kendinizi Batı’da hangi politik grupla tanımlarsınız? 
4752,"Biz kendimizi Batı’daki ne feminist, ne sol hiçbir grupla tanımlamıyoruz. Kendimizi Arap anlamında feminist ya da kadın kurtuluşçusu olarak tanımlıyoruz (*). Kendi tarihimizden, Batı’daki Doğu’daki, her yerdeki politik hareketlerden ilham aldık. O zaman kendimizi neden Batı’yla tanımlayalım? Bunu yapmıyoruz."
4753,"Dün söylediğiniz bir şey çok ilgimi çekti. Siz Batı’da tanınan bir yazarsınız. Londra’da, Üçüncü Dünya kadınlarına ve Üçüncü dünya politikalarına sıcak bakan bir sürü kadın yayınevi, kadın grubu varken, sizin kitaplarınızı ve Arap Kadınlar Birliği’nin kitaplarını neden Zed yayınevi bastı?"
4754,"Benim bir kitabımı Women’s Press basmıştı. “Bir Kadın Hapishanesinden Anılar.” Bu feminist bir kitaptı ve onlar bastı. Ayrıca benim bazı kitaplarımı feminist olmayan bir Arap yayınevi El Saqui bastı. Zed, solcu bir yayınevi. Bir de Virago var. Virago, feminist bir yayınevi; ama içinde siyonist bir grup var. Biliyorsunuz, bazı kadın gruplarında siyonistler var. Ve bir Arap kadını olarak beni sevmiyorlar Sanırım Virago benim bir kitabımı basmak istedi; ama bu grup yüzünden daha sonra reddettiler. Biraz da yayınevinin politikasına bağlı böyle şeyler."
4755,Mısır’da Arap Kadınları Dayanışma Birliği’nin ele aldığı başlıca politik konular neler? 
4756,"Arap Kadınları Dayanışma Birliği Pan-Arap bir birlik. Biz bunun Mısır dalıyız. Mısır’da ve diğer Arap ülkelerinde biz şimdi İsrail’e karşı bir Arap birliğinden söz ediyoruz. Çünkü İsrail, siyonizm bizim için bir tehlike. Emperyalizme, yeni-sömürgeciliğe, ABD’ye ve kapitalizme karşı mücadele ediyoruz. Ülke içinde sınıfsal baskıya karşı, medeni kanuna ve aile içindeki baskıya karşı mücadele ediyoruz. Erkeğin otoritesine, Müslüman, Hıristiyan ve Musevi fanatik gruplara karşı mücadele ediyoruz. Mücadelemiz oldukça geniş."
4757,Ben daha çok kadın konularından söz etmiştim… 
4758,"Bizim yalnızca kadın konuları diye bir şeyimiz yok. Bizim için kadın konuları politiktir zaten. Medeni kanun, cinsellik, aşk, politik konular. O yüzden bizim için her şey ekonomi, politika vb. ile ilintili. O yüzden kadın konuları diyemiyoruz. Mısır’da çok gerici olan medeni kanuna karşı mücadele ediyoruz. Her türlü peçeye karşı mücadele ediyoruz. Her türlü dinin ve düşüncenin yanlış yorumlanmasına karşı mücadele ediyoruz. Din tarafından baskı altına alınmamamız gerektiğini söylüyoruz."
4759,Birliğin üyesi olan kadınları biraz anlatır mısınız? 
4760,"Her türlü kadın var aslında. Müslüman, Hıristiyan, dindar olmayan kadınlar. Çoğunluğu genç, kırk beş yaşın altında. Biliyorsunuz erkek üyelerimiz de var. Çoğunluk üniversite mezunu. Ev kadınları da var ama çoğunluk eğitim görmüş genç kadınlar."
4761,Sizce kadınları baskı altına alan kim? 
4762,"Yani düşman kim? Düşman Patriyarkal sınıf sistemi dediğimiz şey. Ama sistem kadınları baskı altına almak için değişik araçlar kullanıyor. Patriyarkal sistem feodal olabilir, kapitalist olabilir, sosyalist olabilir. Çünkü sosyalist bir ülkede de erkek egemenliği olabilir, sınıflarda da olabilir. O yüzden bizim düşmanımız patriyarkal sınıf sistemi. Bu sistem aynı zamanda uluslararasıdır; çünkü hem yeni sömürgeci iktidarları, hem de eski sömürgeciliği bu sistem yaratmıştır. Eskiden buna kölecilik denirdi. Biz hâlâ köleci bir sistemde yaşıyoruz. Bu köleci sistem kadınları baskı altına almak için medeni kanun araclığıyla erkekleri kullanıyor. Eğer medeni kanun erkeklere, karısını dövme, sonra da boşayıp yeniden evlenme hakkını veriyorsa bu köleliktir. Bazı kadınlar da başka kadınları baskı altına alıyor."
4763,"Ama kadınlar başka kadınları kadın olarak değil, belki kapitalist olarak baskı altına alabiliyorlar. "
4764,"Evet, kapitalist olarak. Ama erkekler hem kapitalist olarak, hem erkek olarak kadınları eziyor ve zengin kadınlar yoksul kadınları baskı altına almak için kullanılıyor."
4765,Ama bir erkek çok yoksul bile olsa bir kadını baskı altına alabilir. 
4766,"Evet, ama eğer kocasıysa. "
4767,Yabancı erkekler de kadınları örneğin sokakta rahatsız etmiyor mu? 
4768,"Tabii tabii. Bizde de sarkıntılık var, bunun sebebi patriyarkal kültür. Bir erkek olarak kadının ırzına geçebilir, babası olarak, kocası olarak baskı altına alabilir. Kültür, erkeklere kadınların ırzına geçme otoritesi veriyor. Erkekler kadınları fuhuşta kullanabilir, evlilik yoluyla satabilir, bunları mümkün kılan sistemin kuralları. Ama bu kurallar değiştiğinde erkekler de değişir. Çünkü örneğin ben kocam tarafından baskı altına alınmıyorum. Çünkü bizim aramızda başka bir yasa var. Erkek diye beni baskı altına alması gerekmez. Beni, kızını ya da başka birini ezmiyor. Suçlu olan insan değil, sistem."
4769,"Siz resmen, medeni kanuna göre evlisiniz değil mi? "
4770,Bir kağıt imzalamak gerekiyor. Biz de bunu imzaladık tabii. Ve bu kağıt tabii genel kurallara uygun.
4771,Ve eşinize aynı hakları tanıyor. 
4772,"Evet, ama bizim aramızda başka bir kanun var. Bu çok bireysel bir şey ve ülkenin tamamını değil, bizi bağlar yalnızca."
4773,Tabi kendi evinizde istediğinizi yapabilirsiniz; ama ülke çapında kadınları baskı altına alanın erkekler olduğunu düşünmüyor musunuz? 
4774,"Evet tabii. Patriyarka ve sınıflarından dolayı. Başka insanları ezenler egemen sınıflardır. Koca karısını, baba kızını ezer. Genel olarak erkekler değil."
4775,Yani erkeklerle örgütlenmenin belli mahsurları yok mu? 
4776,"Tabii eğer zayıfsanız çok mahzurları var. Karısı olarak bile sizden güçlü bir erkekle evlenirseniz, sonunda onun kölesi olup çıkarsanız. Ama eşit olursanız, ben kocamla eşitim, ben onu baskı altına alamam. O beni baskı altına alamaz. Aynı şey kolektif grup için de geçerli, eğer güçlü kadınlardan oluşan bir kolektifseniz erkeklerin olmasının bir mahzuru yok, ama eğer zayıfsanız erkeklerle birlikte olmamanız gerekir."
4777,Aynı örgütlenme içinde mi? 
4778,"Aynı örgütlenme içinde veya dışında. Onlarla her yerde konuşabilirsiniz. Ama bizim örgütümüzde ırz düşmanları yok. Aydınlanmış, eğitim görmüş, feminist erkekler var."
4779,Sıfır Noktasındaki Kadın’da benim en çok etkilendiğim bölüm Firdevs’in adamı öldürdüğü bölümdü. Dün de Mısır’da bazı kadınların kocalarını öldürdüklerinden söz ettiniz. Biraz bunu anlatır mısınız? 
4780,"Bu aslında fenomen halini almış bir şey değil. Ama bizim medeni kanunumuz sizinkinden çok farklı, çok geri. Burada kocanız sizi boşayıp dört kadınla evlenemez. Ama örneğin benim jocam benim haberim olmaksızın beni boşayıp 4 kadınla evlenebilir.bu kadınlar da kocalarını baskı altında oldukları için öldürdüler. Bunların arasından Rabia’yı, birliğin üyelerinden biri gönüllü olarak savundu. Rabia 15 yıllık evliydi ve 5 çocuğu vardı. Ve evi, kocası ve çocukları dışında hiçbir şeyi, parası filan yoktu. Ve bir gün kocası öbür kadını getiriyor diyor ki, “Şimdi ben dua edeceğim, bundan sonra seni bu evde görmek istemiyorum.” 16 yaşında bir kızla yeniden evlenecek. Kadın çılgına dönüyor. Adam dua etmeye başlıyor. Kadın da bıçağı alıyor ve adamı öldürüyor. Eline sağlık! Ben, “Bu kadın bunu yapmalıydı.”dedim. Ben de olsam aynı şeyi yapardım. Ve bütün Mısır toplumu sarsıldı, niye bir katili savunuyoruz diye. Ve hâlâ da mahkemesi sürüyor. Son üç yıl içinde böyle 5 kadın kocasını öldürdü. Biz de bu konuda masum katiller adı altında kampanya benzeri bir çalışma yaptık."
4781," 
"
4782,Firdevs’in o adamı öldürmesiye ilgili neler hissediyorsunuz? 
4783,Çok iyi şeyler. Onu takdir ettiğim için kitabını yazdım. Tabii öldürmete karşıyım; ama bazen öldürmek çok onurlu bir eylemdir.
4784,"Mısır’da kadın hareketi ve sol hareketin varlığından söz ettiniz. Arap ülkeleri ve Mısır’da bunun dışında muhalif gruplar, örneğin anarşistler, çevreciler ya da eşcinsel gruplar var mı? "
4785,"Bizde mi, sağ parti var, liberal İslam partisi var, gerçi İslam partisi yasadışı ama başka bir partiyle birleşti, bağımsız kadın grubu var, bizim gibi, bütün muhalif gruplar bunlar. Anarşist filan da yok. Eşcinseller var tabii; ama gizli."
4786,Halbuki İslam eşcinselliğe karşı esnek. 
4787,"Evet, evet çok esnek. Hatta cennette bile eşcinseller olacak. Özellikle Suudi Arabistan’da çok eşcinsel var; ama örgütlü değiller. Çünkü baskı görmüyorlar, sadece aşağılanıyorlar. Örneğin bir oyuncunun eşcinsel olduğu bilinirse herkes arkasından konuşur. Aleyhine bir şey tabii."
4788,Mısır’da fahişelerin durumu nasıl?
4789,"Mısır’da fahişelik birkaç yıldır yasa dışı tabi. Ama patriyarka olduğu sürece poligami olduğu sürece fuhuş olmak zorunda. Çünkü patriyarka erkeklerin çokeşliliğine, kadınlarınsa tekeşliliğine dayanır. Erkekler kiminle sevişecekler?"
4790,Ama Mısır’da zaten 4 kadınla evlenmek mümkün… 
4791,"Doğru, evet; ama yine de evlilik dışı cinsel ilişkiye girmek isteyen insanlar oluyor her yerde. Gerçi kadınlar da böyle şeyler isteyebiliyorlar; ama din, gelenekler, yasalar onları sınırlıyor. O yüzden erkekler daha eğilimli."
4792,Mısır’da bekar kadınlar var mı? 
4793,"Çok, örneğin bizim 32 yaşındaki bağımsız, aktif, feminist, yazar kızımız yalnız yaşıyor ve bekar. Daha çok genç nesilden kadınlarda evlenemeyi reddetme eğilimi var."
4794,Bekar anne var mı? 
4795,"Hayır, çünkü evlilik dışında gebe kalmak Mısır’da yasak."
4796,Ya kürtaj? 
4797,Tıbbi sebepler dışında kürtaj da yasak.
4798,Birlik olarak bu konuda bir şeyler yapmayı düşünüyor musunuz? 
4799,"Başka önceliklerimiz var. Medeni yasayı değiştirmek, yeni sömürgeci güçler, işsizlik, bilinç ve eğitim. Birliğimizin zihnin peçesini kaldırmak, diye bir sloganı var."
4800,Röportajı yapan: Ayşe Düzkan
4801,Sayı:17 
4802,Aralık 1989 
4803, 
4804, 
4805,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4806,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4807,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4808,Konuk Yazar: Asuman
4809,
4810,"Bir uzak ülkeden başka bir uzak ülkeye ölmeye gittiğimde, neredeyse otuz yaşımdaydım. Acının artık bölüşülemeyeceğini, kaygıyla baş edemeyeceğimi anladığım yıllardı. Gündüzleri ve geceleri nasıl geçireceğimi bilmiyordum. Gitmeliydim. Onu aramanın, görmenin imkansız olduğu bir yere gitmeliydim."
4811,"Çok uzak yılların insanlarıydık; bu bizi “biz”den özgürleştirmeliydi. Hayır. Karşı duramadık. Benden 19 yaş büyük, evli bir erkekle dört yıldır beraberdim. “Sevgiliydik”. Biz aşık olduk. Sesi yüksek, gözleri parlak bir aşktı taşıdığımız. İkimiz de üniversitede öğretim üyesiydik. Herkes tarafından gıpta ile bakılan işler yürütüyorduk. İsimlerimizi Google’a yazdığınızda “tam” yerimizi öğrenebilirdiniz. Ben bu dört yılda yerimi hiç bilemedim ama. Biricik dostuma utana sıkıla ilişkimden bahsettiğimde, “yanlış bir şey yapmazsın sen, değil mi” dedi. Beni nasıl incittiğini, o andan sonra artık aynı kişi olarak kalamayacağımı bilmedi hiç. Tabii ki, uyuyamıyordum. Başka bir kadını üzüyor olmak, beni delirtiyordu. Bir gece hıçkırırken yastığımı parçaladım, başka bir gece bileklerimi kestim. Ben birini üzebilir miydim, üzüyor muydum? Bu soruyu ona da soruyordum her seferinde ve aldığım cevap değişmiyordu: “Hayır!”. İnanıyordum. Kendimi kandırmak dersem, hiç abartmamış olurum. Ne kadar dayanabilirdim, göğsüme saplanan bıçakla nasıl yaşayabilirdim?"
4812,"Boşanamıyordu ve zaman istiyordu benden. “Aile”sinde kimseyi üzmeden halletmesi gereken şeyler vardı. Anlayış göstermeliydim; gösterdim. Her saniye canımı kurtarmaya çalışırken, mümkün olmayan şeyler hakkında da epey fikir sahibi oluyordum. Biliyordum ki, bu yaşadığım sefaleti unutmamam gerekiyordu. Önceleri “boşanamıyor”du durum, sonra “boşanmıyor” oldu. Bunu dile getirdiğimde kabul etmiyordu, reddediyordu. Beraber uyumak dışında bütün rutinlerini sürdürüyorlardı. Boşanmak istediğini eşine söylediğinde, anlaştılar. Biz iki yılı doldurmuştuk. Yıllar geçti ve o boşanma hala gerçekleşmedi. Benim zorlamam yüzünden yanlış zamanda eşiyle konuştuğunu söylüyor ve her şeyi berbat edenin ben olduğumu ima ediyordu. Evli bir erkekle beraber olan tanıdığım kimse yoktu; ben de dalga geçtiğim o kadın forumlarındaki itirafları okuyordum. “Doğru zaman” okuduğum her hikayede karşıma çıkıyordu. Oysa ki, ben “mümkün” zamanlara inanıyordum; bu ikisi arasındaki farkı hiç anlatamadım ona."
4813,"Zannediyordum ki, ortada bitmiş bir evlilik var. Dört yıl boyunca oyalanmış, kandırılmış ve küçük düşürülmüştüm. Her şey bir anda olmamıştı ama her şey sonsuza kadar böyle sürebilirdi. Başka bir kadını üzüyor muyum diye kahırdan ne yaptığımı bilmez bir haldeydim. Yetmez gibi, bu kadar aşağılanmaya rağmen bırakıp gidemiyordum. Kadın örgütleri için çalışmalar yapıyordum. Kendini karşısındaki erkekle bir yere taşıyacak bir kadın değildim."
4814,"Derslerinde feminizmden, eril şiddetten, erkeklerin kadın üzerinde kurduğu denetimden bahseden bir kadın akademisyendim ben. Bedensel ve ruhsal açıdan erkek baskısına izin vermeyin diyordum öğrencilerime. Işıklı kadınlar olmanın nelere maruz kalmadan mümkün olduğunu anlatıyordum. Psikolojik şiddet diyordum, şiddet türlerinin en fenalarından biri; parça tesirli bomba gibi. Dersten çıkınca yerin dibine giriyordum ve odama kendimi kilitleyip saatlerce ağlıyordum. Bazı geceler fakültede koltuğun kenarında sızıp kalıyordum."
4815,"Sonunda, günlük hayatımı bile sürdüremeyecek hale gelince, üniversitedeki işimi bıraktım. Dördüncü yıl dönümümüzde, bana bazı vicdani sorumluluklardan bahsettiğinde buz gibi soğudum. Şimdi, böyle söylediğime bakmayın. Soğuma dediğim şey, çok şiddetli bir öfkeydi; önemsenmediğimi düşündüğümden utanç içindeydim. Öfke ve soğuma, birbirimizin sesini duyduğumuzda geçiyordu. Hayatım düzene girecek sanırım diye üzüntülerimi kovuyordum bazen. Çok sürmüyordu; maksimum 24 saat. Kötü sürprizler ve arayı bulmaya çalışmalar gün geçtikçe şiddetini artırıyordu. Hiç arkadaşım kalmamıştı. Onun arkasından giderek mahvediyordum kendimi. Ellerimden, ayaklarımdan, saçlarımdan tiksiniyordum. Hep ördüğüm saçlarım, artık bir karıştan daha uzun değildi."
4816,"Bizi sürekli birbirimize iten aşk, bir hata mıydı? Onu tanıyor muydum? Yüzüme şiddetle savrulan o sözleri hak ediyor muydum? “Eskiden” diye hatırladığım her günümü bir cömertlik gibi bana sunduğunu şaşırarak gördüğümde, onunla yaşayabilir miydim? Sadık bir köleye dönüşmemeliydim; kendimi geri çekme gücünü bulamasam da, canımı tehlikelerden korumalıydım. Çünkü bir gün bileklerimi kesiyordum, bir başka gün arabaların ortasına atlıyordum. Aklımı kurtarmalıydım."
4817,"Ve gittim. Dört yılda aldığım on beş kiloyu ardımda bırakarak gittim. Ölmek için, kurguladığım o ölümü yaşamak için gittim. Sonrası mı? Şimdi bir psikiyatri kliniğinde kendimi yeniden keşfediyorum. İyiyim."
4818,"Benim için üzülmeyin. Bana acımayın. Beni yargılamayın. Bana kızmayın. Ama bu hikayeyi de unutmayın. Dünyanın bir ucunda, annesinden-babasından ve tüm herkesten kaçmış küçük bir kadın var. Bir insan evladı. Ona “ahlak” ve “iffet” üzerinden had bildirmeyin. Örf ve adetler için, başka insan evlatları için onun canına okundu. “Uçmayı unutmuş bir kuş” olduğunu hatırladı ama, kanatlarını hatırladı."
4819,Aşık olduğum için utanmıyorum sevgili okur.
4820, 
4821,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4822,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4823,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4824,Yazar: Meryem Selva
4825,
4826,"Bir “Ah” göğe yükseldiğinde o meşhur kıssayı hatırlarım, “Sahibinin ağrına gider”… Vallahi gider!"
4827,…
4828,"Vaktiyle bir derviş, nefisle mücadele konusunda epey mesafe kat etmiş. Meşrebinin usûlünce bundan sonra belki de ya Kalenderî ya da Melami olacaktır. Yani her türlü süsten, gösterişten arınacak, varlıktan soyunacaktır. Fakat iş yamalı bir hırka giymekten ve bir asa taşımaktan ibaret değildir elbette. Her türlü gösterişten arınmak gereklidir… Saç, sakal, bıyık, kaş… Ne varsa hepsinden. Derviş, usûle uygun hareket eder, soluğu mahalle berberinin koltuğunda alır. "
4829,"“Vur usturayı berber efendi” der. Berber, dervişin saçlarını köpükler, itina ile kazımaya başlar. Derviş aynada kendini seyretmektedir. Kafasının sağ kısmı tamamen kazınmıştır. Berber diğer tarafa usturayı vuracakken, yağız mı yağız, bıçkın mı bıçkın belalı bir kabadayı naralar atarak girer içeriye. Doğruca dervişin yanına yaklaşarak, başının kazınmış kısmına okkalı bir şaplak atar ve :"
4830,"“Kalk bakalım kabak efendi, kalk da tıraşımızı olalım” diye kükrer. Dervişlik bu… Sövene dilsiz, vurana elsiz gerek. Kaideyi bozmaz. Ses çıkarmaz, usulca bir derviş edasıyla çekilir köşeye. Berber mahcup, fakat korkmuştur. Ses çıkaramaz. Kabadayı koltuğa oturur, berber tıraşa başlar. Fakat belalı kabadayı tıraşı bitene kadar sürekli aşağılar dervişi, inanışını ibadetini taatını…
“Kabak aşağı, kabak yukarı…”"
4831,"Nihayet tıraş biter. Bıyıklar yağlanmış kokular sürülmüştür. Kabadayı dükkândan çıkar. Henüz birkaç adım gitmiştir ki, gemden boşanmış bir at arabası yokuştan aşağı hızla üzerine gelir. Kabadayı şaşkınlıkla yol ortasında kalakalır. Derken, iki atın ortasına denge için yerleştirilmiş uzun sivri ok karnına dalıverir kabadayının. Kabadayı oracıkta bir kurbağa gibi serilip kalır. Ölmüştür. Görenler çığlığı basar. Berber ise şaşkın mı şaşkın…"
4832,"Berber , bir manzaraya , bir dervişe bakar, gayri ihtiyarî sorar:"
4833,"“Biraz ağır olmadı mı derviş efendi?”
Derviş mahzun, düşünceli cevap verir:"
4834,"“Vallahi gücenmedim,alınmadım söylediklerine, yaptıklarına, nefsime ağır da gelmedi hatta hakkımı da helâl etmiştim.
Gel gör ki,bu kabağın da bir sahibi var ona dokunmuş olmalı.”"
4835,*Görsel: Haydar Taştan/Nar Photos
4836,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4837,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4838,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4839,Konuk Yazar: Efruze Esra
4840,
4841,Eğitim gördüğüm üniversite açılalı yedi yıl oldu. Yedi yılda yedi hoca vakıasına-üniversiteden ilişiği kesilmek anlamında-  şahit oldum.
4842,"1.Hoca vakıası; kusursuz bir cinayetti, hiç iz bırakılmadı. Sosyal medyada bir dedikodu haberi dolaşıma girdi. Üç hocanın ve bir öğrencinin adı beraber zikredildi. Kulaktan kulağa dolandı. Adı geçen üç hocadan en zayıfı -sözleşmeli ve bağı olmayanı- kurban edildi, ikinci dönem ders verdirilmedi ve böylece “ahlâksız” bir olay kapatılmış oldu. Ama kimse “buradaki ahlâksızlık, insanların özel hayatlarını kurcalamak ve kamuya servis etmek” diye düşünüp haberi yayanı ortaya çıkartmadı. Mevzuda adı geçen insanların nasıl zarar gördüğü umursanmadı. Konu komşu duymadan okulun namusuna leke sürülmeden olay kapatıldı."
4843, 
4844,"2. Hoca vakıası; yine bir ahlâksızlık! Bir hocamız intihal mevzusunun hırsızlık olduğu konusunda çok kararlıydı. Zaaf işte. İntihal ile yolsuzluğu bir tutuyordu. Öğrenciler hocanın bu zaafını mazur göremediler. Sonuçta bir iki alıntıda isim vermemişler, ne olmuş yani! Bunu bu kadar büyütmenin anlamı yoktu! Uzun ve tekrarlanan süreç sonucunda hoca mağlup oldu, aldı çantasını Anadolu’da bir okula gitti. İntihalin ağır bir suç olmasından çok, intihal yapan öğrencilerin hoca hakkında karalayıcı ithamları kaldı koridorlarda"
4845, 
4846,"3. Hoca vakıası; bir imza ile üç hoca vuruldu. Malum B.İ.A. imzası haberlere çok sert bir giriş yaptı. Hemen ardından hocaların bağları üniversiteden en hızlı şekilde koparıldı. Üç hocanın ikisini yakından tanıyordum. Öğrencilerinin, meslektaşlarının sevdiği ve dersleri verimli geçen hocalardı. Üç yıl emek verdikleri, kuruluşunda yer aldıkları bölümlerinden saniyeler içinde bir imza ile silindiler. Sadece üç dört öğrenci sarıldık, ağladık, uğurladık. Nenem: ‘’Evden cenaze çıkması kötüdür, ama cemaatsiz çıkması daha kötüdür.’’ derdi. Üniversiteden cenaze çıkıyordu ama cemaati yoktu. Neredeydi insanlar? Neredeydi vefa? Arkalarından bir avuç öğrenci uğraş verdik, en azından TV’de dönen nefret söylemleri ile baş edelim istedik. Ama olmadı, geri çekilmek zorunda kaldık."
4847, 
4848,"6. Hoca vakıası; sekiz dönemdir ders günü ve saati bile değişmeyen hocamızın, ders programında adının olmadığını gördük. Sorduk bilen yok, açıklama yok. Daha kötüsü hocanın kendisinin de bu değişiklikten haberi yok. Öğrencilerin araması ile haberdar oldu. O büyük beylik ilim tanımlarına, ilim adamına hürmete ne oldu efendiler! İlim dediğin, üç beş imza, büyük binalar ve sadece bazı söylemlerin oluşturduğu bir şey miydi? İlim laf-ı güzaf, Kurtlar Vadisi’nin baronları her yerde ve tek gerçek miydi? Her ne kadar öğrencilerinin itirazı karşısında bu dönem durum düzelse bile hâlâ kimse açıklama yapmadı, hatta bölüm hocalarının bile pek haberdar olmadığı söyleniyor. Başka bir barış bildirisi ile alakası vardır belki?"
4849, 
4850,"7. Hoca vakıası; Cem vakıası. CK diye anlatacağım. CK vakıasını üniversitedeki karıncalar, en dipteki haşereler bile duydu. Çünkü öğrenciler ve bazı hocalar ses çıkardı. Yine cenaze çıktı akademiden ama bu sefer cemaati kalabalıktı. Kısaca olay şöyle gelişir; sadece hayata eleştirel baktığı için dört tane öğrenci hocanın bölücülük ve din düşmanlığı yaptığı iftirasıyla şikayette bulunurlar. Laflar, şikayetler büyür, iki hoca bu dört öğrenci ile konuşmak için odaya çağırır. Karşılıklı tahrik ve yükselen desibeller sonucu barış çıkacağına sinirler iyice zıplar. CK onca konuşmanın içinde bir küfür sarf eder. Ve yeni nesil insanlarımız hoop çıkarırlar ceplerinden ses kaydını, koşarlar üstlere “Bize küfretti ahanda atın” derler. “Usulsüz ses kaydı mı aldınız? Bu bir suçtur.  Komplo mu kurdunuz, siz ne yapmaya çalışıyorsunuz?” demezler. Kayıtta yer alan durumu açıklayan onca cümleyle ya da öğrencilerin sarf ettikleri hakaretlerle ilgilenmezler, bir yerde geçen küfürü dikkate alırlar. Çünkü tertemiz dünyamızda CK dünyanın ilk küfrünü etmiştir. Ve CK’nın istifası istenir -bu bir rica değildir!- bir hafta içinde okuldan ayrılır. CK’nın birçok öğrenci ile dirsek temasının olması öğrencilerin bu vakıadan çok yakın etkilenmesine sebep olur. Ve öğrenciler arasında konuya itiraz edenler hızla çoğalır. Genel olarak öğrenciler haksız bir durum olduğunda ittifak kurarlar.  Küfür gerekçe gösterilerek dört öğrencinin isteği üzerine bu kadar çok seveni olan ve öğrenciler açısından ilmi yönden faydalı bir hocanın harcanmasına itiraz ederler. Bunun üzerine “Mevzu küfür değil, başka!” söylemleri dolaşıma girer.  Olayları şaşkınlıkla takip eden öğrenciler korkup geri çekilmek yerine “o başka mevzu”nun esas adaletsizlik olduğunu dile getirirler, daha çok çoğalırlar. Bazı ilahiyat öğrencileri sırf merak duygusu ile yaptığı bir anket çalışmasından ötürü hocaya yakıştırılan “zındık, kâfir” etiketine itiraz etmek için, referandumda “Evet” oyu kullanan birçok öğrenci “hayır verene terörist diyemezsiniz, evet verdik diye sadece biz yaşamıyoruz” demek için, birçok öğrenci de baronlara “Siz Allah değilsiniz” demek için orada bulunur. Nihayetinde yedi yıllık üniversitenin yedinci hoca vakıası kimseler duymadan, görmeden gerçekleşemez. CK rektörlükte imzayı atarken öğrenciler #razıdeğiliz #hocamadokunma #ckyaşahidiz sesleri ile bahçeyi inletirler. Sesler yokmuş gibi yapılmaya çalışılarak imzalar atılır, CK çıkışta onu bekleyen öğrencilerine sarılır ve her hocaya nasip olmayacak o son dersini verir. Ama CK da bilir esas dersi; farklı ama birlikte yaşamak isteyen, güç karşısında hocalarına sahip çıkan; insanın ağzından çıkan bir iki söze, zihninden geçen düşünceye göre değil, emeğine göre muamele edilmesini isteyen öğrenciler verir."
4851, 
4852,"Bu dünyada küfretmekten daha ahlâksız şeyler var. Gizli ses kaydı almak, ses kaydından cımbızla laf çekip kullanmak, bunu delilden saymak, onca insanın şahitliğini görmezden gelmek, iftira atmak, işini yaptırmak için araya adam sokmak, o adamlara itibar etmek, insanların arasındaki ilişkiyi onları hiç ilgilendirmeyen insanlara duyurmak, intihal yapmak, yapılan intihali hoş görmek, sadece bazı öğrencilere kopya çektiği için ceza vermek, kendi başına geldiğinde isyan etmek, senden farklı düşünüyor diye insanları düşman ilan etmek, başkasının acısıyla dalga geçmek, insanlara zındık demek, terörist demek, bir günde işinden düzeninden etmek ve daha birçoğu… Eğer küfretmek ve sevişmek ahlâksızlıksa bu saydıklarım çok daha ahlâksızlıktır. Ve ahlâksızlık olmasının yanında toplumsal huzur için tehlike arz etmektedir. İşte bu yüzden “herkesin ahlâkı kendine” deyip görmezden gelemeyeceğimiz ahlâksızlıklardır bunlar."
4853,"Sadece CK vakıasını anlatabilirdim. Zira CK vakıasında konuşacak ele alınacak çok mevzu var. Ama bunun sadece bir örnek olduğunu belirtmeden başlamanın haksızlık olacağını düşündüm.  Neler olup bittiğine dair eleştirel bir bakış açısı oluşturmak için diğer hoca vakıaları ile beraber okunması gerektiğini düşünüyorum. İsimler, gerekçeler değişiyor ama emeğin, ilmin aşağılanması değişmiyor. İnsanların düzenleri, hayatları değişirken sadece birer sayı olarak ele alınmaya devam ediyor."
4854, 
4855,CK’nı son dersi ya da ilk açık dersinin linki;
4856,https://www.youtube.com/watch?v=3vW9Vv0M4mk
4857,https://cemkeskin.wordpress.com/sonders/
4858,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4859,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4860,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4861, 
4862,Yazar: rumeysa ç.
4863,
4864, 
4865,"Yaklaşık 10 senedir sahneye çıkıyorum ve genelde kadın ve erkek seyircilerin bir arada olduğu, ve yine kadın ve erkeklerden oluşan gruplarla sahneye çıktım. Müzik yapmanın kendisinden, sahneye çıkmaya kadar her şeye her aşamada karar vermek, sorgulamak başlangıçta cidden yorucu bir süreçti. Ancak okuduğum metinlerden, değer verdiğim insanların görüşlerinden kendime biçtiğim pay şuydu:"
4866,“Ne yaptığından çok ne için yaptığın önemli.”
4867,"Evet, Müslüman bir insan olarak yaşamayı seçtiğinde yapmaman gereken, haram olduğu ifade edilen eylemler var (hırsızlık, cinayet vs.). Ancak bir de o eylemi gerçekleştirme durumunda bir “ceza”nın olmadığı, helal olduğu da ayrıca ifade edilmeyen eylemler var. Bu eylemlerin haram ya da helal olma durumunu da sen, bu eylemi gerçekleştirme aşamasında belirliyorsun."
4868,"Bu bakış açısından yola çıkarak müzik adına olmak istediğim yerlerde, olmak istediğim şekillerde bulunmak nasip oldu hep çok şükür. Ancak başörtülü oluyor olmak ve bunun “yükü” her zaman kendi kendimi anlamsız derecede kontrol etmeme, hareket alanımı oldukça fazla kısıtlamama neden oldu. Elimi nereye koyacağımı, nasıl yürüyeceğimi bilemez oluyordum neredeyse her konserde. Azıcık sallansam kaskatı kesiliyor, kafamı yerden kaldıramıyordum. Ancak tüm bu yaşadıklarımı en az seviyede yaşadığım, hayatımın olabilecek en güzel istisnası var bir de: Müzisyen olarak katıldığım, yalnızca kadınlara açık konserler."
4869,"Kadın kadına olduğumuzda benim için ortalıkta bir büyü varmış gibi oluyordu. Yanlış da yapsam, doğru da yapsam bir şekilde orada olmaktan mutlu olacağım, orada olmamdan mutlu olan kadınları hissedeceğim, çok güzel gecelerdi o geceler. Bu mevzu üzerine okudum[1], benim gibi hisseden kadınların ne kadar çok olduğunu gördüm ve her sene o günü (ki genelde bu etkinlikleri 25 Kasım Kadına Yönelik Şiddetle Mücadele Günü’ne ya da 8 Mart Dünya Kadınlar Günü’ne yakın bir zamanla gerçekleştirirdik) iple çeker oldum. Birlikte çaldık, birlikte söyledik ve bizi yargılayan gözler etrafımızda yokken güçlendik. Güçlendik ki, erkeklerle birlikte çıktığımız sahnelere, yaptığımız işlere daha güçlü dahil olalım, kendimizi daha rahat ifade edebilelim."
4870,"Sonrasında ise zaman geçti, bu konserlerden, alışık olduğum ortamlardan uzaklaşmak durumunda kaldığım bir dönemin en “mutsuz” yerinde kendilerine aKşam hareketi demek istediğini söyleyen bir kadın grubu beni buldu, elimden tuttu. Burada yalnızca kadın olmamız değil, bir de çoğunluğumuzun başörtülü olması ise benim için ömürlük bir deneyim olacaktı, ki öyle de oldu. aKşam hareketi sadece kadınlardan oluşan ekibiyle, sadece kadınlardan oluşan bir dinleyiciyle ilk buluşmasını 3 Ocak 2017’de gerçekleştirdi. Orada, bana benzeyen, benim gibi görünen kadınlarla sahneye çıktığımda ise bambaşka bir rüyada gibiydim. Etrafıma bakıyor, bu anın gerçek olup olmadığını düşünüyor, garip bir sırıtmayla kenarda oturup diğerlerini izliyordum. Sahnede olmanın her aşamasında kendimi daha iyi, daha “olması gereken yerde”, daha huzurlu hissediyordum. Konserin sonunda izleyicilerin bir kısmından da böyle yorumlar alınca doğru bir yolda olduğumuzu hissettik."
4871,"İşte beni bu denli heyecanlandıran bu buluşmaların ikincisi ise 9 Mayıs 2017, Salı günü gerçekleşecek. Konseri hazırlayan ekip bir öncekine göre daha da büyüdü. Haftalarca bir araya gelip müzik konuştuk, yeri geldi şarkılar çaldık, yeri geldi kendi müzisyenlik ya da müzisyen olamama hikayelerimizden bahsettik. Birlikte müzik yapmanın, birlikte üretmenin ne kadar güzel bir şey olduğunu tecrübe ettik, kendimizi ifade etme olanaklarını keşfetmenin yollarını aradık. İşte bu kadın kadınalığın güzelliğini ve güçlendiriciliğini siz de tecrübe etmek isterseniz, dinlemeye bekleriz."
4872,
4873,[1] İlgililere kısa metin tavsiyesi: http://www.bukak.boun.edu.tr/?p=636
4874,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4875,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4876,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4877,Konuk Yazar: Sevgili Fasulye
4878,
4879,"Bahçedeyiz. Sevdiğim bir yer burası, kuşları, çiçekleri, yemekleri ile, sevdiğim bir yer."
4880,"Sevdiğim bir hırka var üzerimde. Siyah, uzun. Bir öğleden sonra, yaşadığı şehire giderken de üzerimdeydi. Saçlarımı kazımış, tırnaklarımı dibine dek kesmiş, onbeş dakika sonra kalkacak olan bir otobüsten yer ayırtmış, öylece gitmiştim. Çantamda günlük kitaplarım, ıslak mendilim; o hırkam, bir de lacivert eteğim."
4881,"Ben o şehirden döndüm, evime de geldim. Ona kızgınlığımı bir kez daha içime çektim, bir kez daha dinledim, bir kez daha bekledim. Ona kızdığım çok anlar oldu elbet, canından da bezdirdiğim. Ama konu bu mu? Konu, elbette bu değil."
4882,"Bahçedeyiz, ‘çayını al, bahçeye çıkıp sigara içelim’ dediği için. Sonu gelmeyen tartışmalarımızdan birindeyiz, sigara molası verdik. Ben, uzun zamandır bilmediğim bir döngünün içindeyim. Kronik olup olmadığı henüz kesinleşmemiş bir Hepatit B, bir de 47 kilo olmanın yükü var üzerimde. Sigara içmiyorum bu yüzden. Normalde de pek içmem esasen, nikotine bağımlı değilim diye."
4883,"Biz tanışalı bir buçuk yıl oldu. Beni tanımak istediğini söylediği anda, hayatıma yeni birini almak istemediğimi söyleyip reddetmiştim. Bir reform hazırlığındaydım çünki, yeni birilerini tanımaya hazır değildim. Mevcut olanlardan bile uzaklaşmaktı derdim, nasıl alabilirdim yeni birini? Zaman geçti, ben bir kez daha dönüp baktım geriye, onu aldım, sonra hiç bakmadım. Tamamlanmış ve heyecanlı, mükemmel hissediyordum kendimi, mükemmel bir his."
4884,"Ailesini, ailesindeki kimseleri, evini, nüfusa kayıtlı olduğu ilçeyi dahi anlatmak istemedi. Anlatmadı da hiç. Ben yalnızca adını bildim hep, bir de yüzünü, ellerini. Güzel fotoğraflar çekerdi, ayaklarımız ağaçlara nazır fotoğrafları hep ben çektim ama. Ben kuru-sarı yapraklara ayaklarımı sürçerken, o da videomu çekti gizli gizli. Gördüm, gülümsedim. ‘Sen çok naif yürüyorsun, ben daha kaba bir şeyim’ dedi. Ağaçlık ve kötü yapılı bütün yollardan ellerimden tutarak geçirdi. Tam bir kırsal alan yetişkiniydi o, ben ise hastalıklardan mütevelli bir cam fanus çiçeği. Farkındaydı, bazen kızdı, ama hiç bırakmadı elimi. ‘Senin ellerinde bir his var, uçağa binmek gibi, yürümek gibi bir his’ dedi. Güzel şeyler dedi, ben zaten onu çok da sevmekteydim. Her şeyden bıktığım bir kasım akşamı, ‘*****, evlenelim’ dedim. Çok güzeldi, kabul etti, kabul ettik. Evlenmedik ama, her şey böylece sürüp gitmedi."
4885,"Tüm saydığım anılar, pembe bir bulutun arasından süzülmedi. Her biri farklı aylara, günlere, haftalara ait. Meselâ bir gece, sarhoş olup aradı, ‘Başkalarıyla seviştim’ dedi. Sokaktaki kadınlara selam verdi, sözleşti. Yetmedi, prezervatif fotoğrafı yolladı, saat gecenin biri. Tüm bunları, benim ona ait olmadığımı düşündüğü için yaptı bir bir. Mesela okuldan arkadaşımla yemeğe gitmem, sevdiğim insanlara cinsiyet ayırt etmeden sarılmam, erkek arkadaşlarımı da özleyebilmem; mükemmel bir sorundu onun için."
4886,"Kızlarını okula göndermeyen, her alanda gayet sığ ve dar bir ailenin içindeyim. Ama babam ile karşılaşınca yolda, bir yerlerde, izah edebiliyorum her şeyi. Yahut, ‘baba, şu arkadaşımın selamı var, seni andı bugün’ diyebiliyorum. Babam, tanışabiliyor erkek arkadaşlarım ile. Hepsi bir anda olmadı, her birini ben kendim, verdiğim güven ile var ettim. Erkeklerin de insan olduğunu, arkadaş olabildiğini, o feodal ve sığ aileye heceledim, hecelettim."
4887,"Sonra bir adamı sevdim ve o adam, tüm bu biriktirdiklerimi reddetti. ‘Ben hayatımdan çıkardım herkesi, sen istemesen dahi’ dedi, benden de aynı şeyi bekledi. Ben daha, ne oluyoruz? demeye kalmadan, kendim ve onun arasında mekik dokumaya başlayalı, çokça zaman geçmişti."
4888,"Ne yapacağımdan emin değildim, ne yapabileceğimden emin değildim. Ruhsal, zihinsel ve estetik bütün zevklerimizin bir puzzle parçası gibi örtüştüğü biri; hayatlarımızın birbirimizden habersiz benzerliği, fikirlerimizin değil, düşünüş biçimimizin benzerliği. Bunların her biri, müthiş bir şekilde cezbediyordu beni. Ne kadar başarılı-iyi-takdir edilesi bir yaşam içerisinde olsam dahi, özümde uyumsuz ve geçimsiz biriydim. Beni durulayan, beni sakin kılan tek şeydi. Birilerinin ‘zeki’ yakıştırması bulandırıyordu midemi. Bu yüzden bırakacaktım hayatımdaki herkesi, kendim olmak için; yeniden başlayabilmek için. Sırf bu yüzden, ülkenin en iyi üniversitelerindeki bölümleri reddettim, ‘Herhangi bir lisans süreci bana göre değil, bu yıl dinlemek istiyorum kendimi’ dedim. Böyle idealist bir plan, kimden alınacağı belli bir yurtdışı davetiyesi ve aileden alınan önkabul ile, hayatım gayet yolunda gitmeliydi."
4889,Gitmedi. Gidemedi.
4890,"Ben o adamı çok sevdim. Belime inen saçlarımdan, sonsuz yaşamak heyecanımdan, okuduğum haberlerden, kitaplardan, keşfettiğim müziklerden, yediğim yemeklerden birer birer, birer birer kesildim. Tenimin rengi değişti, sesimin rengi değişti. Giderek içime, giderek karanlık bir dehlize indim. Onunla değildim, onunla olduğumda mutluydum, ama hem de mutlu değildim. Hayatlarımız kalabalıktı, ikimiz iken mükemmel bir şeydik. Doğa yürüyüşlerimiz mükemmel bir şeydi. Yüzüne bile bakamazdım yürürken, öyle içimde, öyle içerimde hissettiğim için."
4891,Bir yıl geçti.
4892,İbretlik bir hikâye mi bu? Belki.
4893,"O bahçede, bir adamı sevmek ile yüksekçe bir yerden sarsılarak düşmemiş, yavaş yavaş alçalmış bir şeydim. Haziran ayında, albümü ve müziği hakkında birkaç mail ile muhabbet ettiğimiz birini öğrenmiş, bunu ‘aldatmak’ olarak addetmiş ve ağzına geleni söylemekteydi. Kollarını kavuşturup yüzüne bakan ben, şöyle bir şey duydu nihai: Kendin olamazsın, kendin olmak istiyorsan bencilsin. Ya ikimiz, ya kendin. Ortası yok bunun. Nerede yaşadığını sanıyorsun?"
4894,"Reklamları ‘cinsiyetçi’ diye eleştiren, Wallerstein okuyan, yolladığı ilk film anekdotu Dogtooth olan, birlikte Fleet Foxes dinleyebildiğim, söylediğim her şeyi önemseyen, lisedeki kızkardeşimi okuluna dek gidip alan, üşüdüğümde hırkasını giydiren, ayakkaplarım çamur oldu ise eğilip silen, yemeklerimi dahi takip eden o adam, böyle bir şey söyleyemezdi. Söyledi, hatta bir gün çıkıp, ‘Bir başkasına mail yazıyorsun, sarılıyorsun, orospu değil misin sen yani?’ dedi. Neydi, orospu kimdi yani? Bu nasıl bir şeydi?"
4895,"Kendim olmak istemiştim. Hayatımdaki kimseyi, bir başkası için çıkarmak istememiştim. Bir sabah uyandığımda, özlediğim herhangi birinin, herhangi bir şeyin faturasını, yanımdaki adama kesmek istememiştim. Pişman olmak istememiştim, öfke duymak istememiştim."
4896,"Olmadı. Hiçbir şey kurtaramadı beni, bizi. İyi kitaplar, iyi müzikler, iyi yemekler, görece-iyi fikirler; kalite, gusto, temizlik… Hiçbiri kurtaramadı bizi. Bir ilişkide uyuma dair, bir insanda var olana dair hiçbir güzellik kurtaramadı bizi. Ne bir diş ipi, kağıt sabun, ne de bir şarkı tesadüfî."
4897,"Hiçbiri, sevdiğim adamın, ‘orospu’ demesine bir engel değildi. En sonunda vardığım yerin, ‘ya kendin ya biz’ seçimine varacağını, kimse tahmin edemezdi. O bahçede, ben bütün çabamı, bütün hevesimi, gelmekte olan bahara devrettim."
4898,"Birbirimizi hırpalamakla çok sevmek arasında gidip geldiğimiz bu ilişki, engellenemez bir şekilde bitti. ‘Kendim olarak seni sevebilirim’ demeyi tercih ettiğim için. Aynı evde, kendime ait bir oda istediğim için. Yazdıklarımı, okuduklarımı, fikirlerimi, henüz tamamlanmadan göstermek istemediğim için. Bir arkadaşımı özleyebildiğim için, karşı cinsim olan birine tweet atabildiğim için."
4899,"En çok da, ağrıma giden bir şekilde, ailemden bana miras bırakılan cam fanusumu, benden daha çok sevdiği için. Ellerimi tutardı benim, çamurlu yollardan geçirirdi. Parmaklarımdan öperdi, ayakkaplarımı temizlerdi, çantamın ağırlığını kontrol ederdi. Ama o yoldan yalnız yürümeme, ayakkaplarıma eğilmeme, çantamı yalnız taşımama asla tahammül edemeyecekti."
4900,Bitti. Pişman değilim.
4901,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4902,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4903,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4904,Konuk Yazar: lasey x
4905,
4906,"…
-Ayrılmamız en hayırlısı
–Perdeler n’olcak?
…"
4907,"Hayatta kaderin kendini hissettirdiği nadir anlar var. O, hükmünü vermişse bütün araçlar sağa sola kaçışır, kader de bir ambulans aceleciliğiyle olay mahalinden rüzgar gibi geçer gider. Kaderin bana gelişini artık biliyorum. O, sizi bir kuşluk dinginliğinde bulur, çünkü O; bir alışkanlık baltasıdır."
4908,Kader bilgeliğinin illüzyonu; vaktiyle sıradan gelip demlendikçe hikmetinin anlaşılması. O iyi yazılmış bir senaryo ve bu filmin yönetmeni de benim…
4909,‘Kaderini sev derler sevmeye lüzum yok çatışmasak kâfi’ demişti kardeşim. Kaderi şarkılardaki gibi bir kılığa sokup ‘kader kahpe kader ağlarını ördün mü’ diyip nefret de edebilirsin veya başka şarkıda söylendiği gibi ‘ey güzel allahım nasıl bir kader yazdın tadı damağımda kaldı’ diyip şükran da hissedebilirsin.
4910,"Velhasıl ben de kaderin ’90 dk bitti’ dediği yerdeydim artık. Kaderin bana gelişini hissettim çünkü bir kuşluk dingiliğindeydim… Hayatta hep şanslı gördüm kendimi. İyi bir annem vardı, mutlu bir çocukluk yaşadım, üniversiteye hazırlanmadan dilediğim bölümde okumuş, sevdiğim insanlar tarafından da hep sevilmiştim. O güne kadar da pek bi kayıp yaşamadım diyordum. En büyük korkum; doğalgaz borcumu geciktirdiğim için apartman panosunda afişe edilmek oldu hep . Evrensel şans skalasında ben de eksilere düşecektim elbet bir gün. Kızım dedim bugün bu piyango sana vurdu! :)"
4911,"Günah keçisi arıyordum. En çok kızdığım suçladığım insan da haliyle ‘kendim’ oldum. Bir nesil öncesine kadar annelik-eşlik öyle naturel ki! Çocuğunu-eşini seviyor ama bağımlı değil, kaygısı günlük. Kocan savaşta öldü deseler ocaktaki sütünü de düşünebilir. Hayatı felç eden şey insanlar değil duygularmış tecrübe ettim, kabullendim. Sürecin adı dev bir ‘kabullenme’"
4912,"O artık benim için bir yabancı bunu son konuşmamızda anladım. Da..! Ben onun için kaç zamandır yabancıydım?! En son olan şeyleri düşündüm durdum hep. ‘Şurda şunu yaptı, sevmiyorken mi yaptı, şurda çiçek göndermiş, şurda mesajıma dönmemiş..’ O, bir hipnozun içerisinde acımasız repliğini okuyor ve şikayetlerini anlatıyorken, itiraz etmiyordum, gözümü dikmiş perdelere bakıyordum. En son birlikte karar aldığımız, en son işbirliğimiz, en son emek verdiğimiz şey o perdeler, belki ondan. Ah ulan emek!! İstediğimiz gibi bir şey olsun diye tüm şehri alt üst ettik tartıştık sonunda da beraberce o komik grafikli perdeleri astık. Pencerenin önünden her gelip geçişimizde de birbirimize seslenip heycanımızı paylaştık. Hayattan ve evlilikten anladığım da insanın paylaşmadığında hayat motivasyonunu kaybettiği gerçeği. Öyle güçlü bir duygu ki şahit etmek! Güzel bir rüya görmek yetmiyor anlatmak istiyoruz. Yaşam motivasyonumuz; bir martı sürüsü gördüğündeki leylaklar açtığındaki coşku değil; ordaki coşkuya bir tanık bulmak. Aynı heycanı duymadığın biri olsa bile! ‘bak şu şarkıdaki sözlerin güzelliğine’ diyebilmek sadece.. Herhalde bundandır ruhsal çöküş de paylaşımların azaldığı yerde, kendi hayatının tanıkları azaldığında başlıyor. Bunu yirmimde öğrendim, asla tasarlanmamış bu tecrübem de beni uzun süre idare eder herhalde. ‘Altmışıma kadar bildiğim şeyler zaten yirmimde öğrendiğim şeylerdi’ diyordu Cioran da."
4913,"Benim en sadık tanığım -şahidim- annem;  dünyanın binbir türlü hali var der hep.  Oturup kaldığım çocuk parkında akşam oldu. ‘Anne!’ dedim içimden ‘şimdi dünyanın bin bir halinden biri kızına denk geldi, peki kaçı gelmek için sırasını bekliyor?’ O kadar arka arkaya sigara yaktım ki içecek halim de kalmadı, yine de boş sigara paketini içinde belki kalmıştır ümidiyle son bir kez sıkıp çöpe atmak için kalktım…"
4914,"Yani tamam inşa ettiğin gemi su almıştır, şarkılar biter, yollar ayrılır, evler dağılır da… Ama şimdi söyle bana;"
4915,‘Perdeler n’olcak?’
4916,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4917,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4918,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4919,Konuk Yazar: Haşime Kılıçarslan
4920,
4921,"Gündem adında bir canavarla yaşıyoruz. Umutsuzluk, korku çoğu kez de uyuşukluk saçan bir canavar. Çok rahat manipüle ediliyoruz. O nedenle soru işaretlerini çoğaltmak lazım. Pareto insanı tarif ederken mantıksız fakat mantıksallaştırıcı bir varlık olduğundan bahseder. Bu tespiti bu sıralar hep aklımda. O kadar çok saçmalığı zihin mantıksallaştırıp bize umut olarak sunuyor ki. Düşünmek eylemi biraz da önümüze sunulanlardan kuşku duymakla başlıyor.
Vitrinlerdeki zaferler hiçbir zaman ilgimi çekmedi. Geçen gün bir kadınla rastlaştık. Kocası öldürme teşebbüsünde bulunmuş. Ciddi yaralarla kurtulmuş. Ardında üç çocuk bırakmış. 8 aydır seslerini dahi duymamış.
Kim bilir kaç gece uykusuz kaldı. Kaç kez banyolarını yaptırdı, saçlarını taradı, okula götürdü. Sen misin  boşanmak isteyen! Öldüremediyse ciğerini sökmeye talip olur adam ve çocuklarını kullanır.
Kadının gözünde ki ışık, hayat tutunma çabası, umudu enteresan olandı. Kadın yılmıyor ve direniyor."
4922,"Boşanırken çocuklarını ardında bırakan bir arkadaşım çocukları ona gösterilmedikçe, zorluk çıkartıldıkça “anneliğim elimden alınmış gibi hissettim” demişti.
Sonra mı sonra kadınlar yeni yöntemler deniyor. Bunu iyi öğrendik! Hatta bu genetik kodlarımızda var. Tam da burada size bir bilim kadınımızdan bahsedeceğim. Boğaziçi Üniversitesi Moleküler Biyoloji ve Genetik Bölümü mezunu olan Dr. Hande Özdinler, hücre biyolojisi, anatomi ve sinirbilim konularında doktora çalışmaları yaptıktan sonra, Harvard Center for Nervous System Repair (HCNR) ödülünü almış ve burada öğretim üyesi olmuş. Özdinler, ALS’de ölen motor nöronları izole eden ilk bilim insanı olarak tarihe geçmiş bir bilim kadını."
4923,Geçenlerde bir yazısına rastladım. Beni çok etkiledi. Sizlerle paylaşmak istiyorum:
4924,Mitokondrisi bende kaldı
4925, 
4926,"“Annem vefat etti, onu yıkadık, pakladık, demir tabuta koyup Türkiye’ye uçakla getirdik. Oğlunun üstüne, eşinin yanına, toprağın içine sanki bir tohum eker gibi nazikçe, dualarla bıraktık. Bir ömür bitti, annem gitti…"
4927,"Ama annemin mitokondrisi bende kaldı. Benim hücremde, benim her hücremde annemin mitokondrisi var. Her nefes alışımda, her kalp atışımda, her elimi uzatışımda, her düşüncemin başlangıcında, ne için enerji harcıyorsa bu vücudum işte orada annemin mitokondrisi var. Annem gitti belki ama mitokondrisi bende kaldı…"
4928,"Enerji santrali, kaynağı anne…"
4929,"İnsanın başlangıcı olan o ilk iki hücrenin yumurta olanı büyük ve zengindir. İçinde bir hücrenin yaşaması, çoğalması, değişmesi için gerekli olan her şeye ve bir ömür gerekli olacak enerjiyi üretecek mitokondriye de sahiptir."
4930,"Mitokondri, hücreye enerji veren, canlı olmasının temelini sağlayan organeldir ve babadan değil, anneden gelir. Anne her çocuğuna enerjisini verir, enerji üretme mekanizmasını verir. Harcanan her enerji annenin çocuğuna verdiği mitokondriden gelir."
4931,Dolayısıyla anneler vefat edebilir ama anneler ölmez!!! Biz farkında olmadan annelerimizi gizli bir şifre gibi her hücremizin içinde taşırız. Annemiz vefat etse de bize enerji vermeye devam eder. Ben bunu yazarken ve siz bunu okurken annelerimizin bizlere miras bıraktıkları mitokondrinin ürettiği enerjiyi kullandık farkında mısınız?
4932,En karmaşık yapı
4933,"Mitokondri hücre içindeki organellerin en karmaşık ve ilginç olanlarından biri. Kendine has DNA’sı var, kendine özgü kişiliği var, kendisine has proteinleri var, çalışma mekanizması ve prensibi var. Hem enerji üretir, hem hücreyi ölümlerden korur, bölünür, çoğalır, hücre içinde dolaşır, nerede enerji lazım oraya gider."
4934,"Hücre içinde sanki annemizmiş gibi çalışmaya biz ölünceye kadar devam eder. Ve her kadın mitokondrisini çocuğuna armağan eder, dolayısıyla hayat enerjisi anneden anneye geçer.
Bu yüzdendir ki kim nereden gelmiş, kim kimin atası diye insanlık tarihi araştırması yapıldığında erkeğe değil, kadına bakarlar. Analarımızın mitokondri DNA’sına, o DNA’nın nerelere gittiğine, kimlerden kimlere geçtiğine bakarak yaşam enerjisinin haritasını çıkararak bilirler kimiz ve nereden geldik…"
4935,"Ben bugün laboratuvarımda mikroskobumun başında annemi düşünüyorum. 15 Ağustos sabahı vefat etti annem, elimden bir su tanesi gibi kayıp gitti…"
4936,"Annem benim, vefat etti ama ölmesi mümkün değil, çünkü mitokondrisi bende kaldı…”"
4937,Şişirilen gündemleri boş verin. Hayat bizden yana…
4938,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4939,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4940,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4941,Yazar: Feyza
4942,"Evet, sıra geldi Evet Hayır oyunumuza. İki dakikalık süre içerisinde katiyen evet hayır kelimelerini kullanmayacaksınız. Sorularıma evet hayır diye cevap vermeyeceksiniz. Verdiğiniz cevabı tekrar etmeyeceksiniz. Sorularıma makul ve mantıklı cevap verirken sözle cevap vereceksiniz. Başınızı emme basma tulumba gibi sallayarak cevap vermeyeceksiniz… "
4943,"Geçen haftalarda yayına başlayan trtarsiv.com sitesinde ilk bu programı aradım. Erkan Yolaç her haftasonu TRT’nin eğlence kuşağında, stüdyo izleyicilerine bu oyunu oynatırdı. “Daha önce bu yarışmaya katılmamış, kendine güvenen güvenmeyen” bir izleyiciyi gözüne kestirir; Mehter Marşı eşliğinde sahneye çıkmaya davet ederdi. Erkan Yolaç iki dakika süresince yarışmacıya tuzak sorular sorarken, yarışmacının neredeyse kaçınılmaz olan evet ve hayır cevaplarından kaçışını keyifle ve şaşkınlıkla izlerdim. Genellikle fazla dayanamazlar, iki üç soru sonra ağızlarından yasak kelimeleri kaçırırlardı. Nadiren sabırlı ve uyanık davranan yarışmacılar ise ufak tefek hediyelerle İzmir Marşı eşliğinde yerlerine dönerlerdi."
4944,"Açıkçası kendimi bu hazine gibi arşivden uzak tutmaya çalışıyorum. Bir dalarsam işi gücü bırakıp günlerce eskilerden seçilen videolar arasında dolaşacağım gibi geliyor. O yüzden kendime bir Evet Hayır yarışması kadar zaman tanıdım. Biraz da sitenin formatına baktım.  Aslında bu web sitesi bir arşivden çok 68’den bugüne uzanan bir zaman tüneli etrafına yerleştirilmiş bir TRT sergisi gibi. Program arşivleri arasından seçilen videoların hakkında da yeterli arşiv bilgisi yok. Ancak televizyonla büyümüş, televizyonla yaşlanmış nesillerin hafızasını canlandıracak, nostalji duygularını ortaya saçacak kadar geniş bir hazineyle karşı karşıyayız diyebiliriz."
4945,"Benimse ilk bu yarışmayı hatırlamam tesadüf olmasa gerek. Erkan Yolaç’ın iki yasaklı kelimesi Türkiye’nin kaderi haline gelmişken, biri Mehter biri İzmir Marşıyla kulaklarımızda yankılanırken başka neyi hatırlayacaktım ki? Peki ya aralarında hiç husumet yokmuş gibi, aynı sahneyi paylaşan bu iki melodi, nasıl oldu da şimdi kanlı bıçaklı düşman haline geldi? Buna biraz televizyonun geçmişi üzerinden dönüp bakalım mı?"
4946,
4947,"68-90 arasındaki devlet tekelinde yayın yapan televizyon; gündelik hayatının karmaşası, kavgaları, tehlikelerinden arındırılmış saf bir “millet” temsiliydi. Tıpkı “sakın o iki kelimeyi kullanmayın” uyarısı gibi, TRT’de sokağın dilini ve seslerini duymak yasaktı. Neredeyse hiçbirimizin kullanmadığı ama hepimizin beğendiği bir Türkçe konuşuluyordu. TRT, hiçbir zaman erişemeyeceğimiz bir aile düzeni, ölçülü keyifler, dozunda üzüntüler, haklı gururlar dünyasıydı. Gerçeklikten kopuk bir millet gerçeği icad ettiği için hiçbir zaman tam olamasak da, o temsile yaklaştığımız ölçüde iyi ve makbul olacaktık. O yüzden büyüdüğüm devlet lojmanının havuzlu bahçesinde TRT sanatçıları bürokratlara dışarıya kapalı konserler verdiğinde etrafında dolanıp uzaktan dinleyerek o güzel, düzenli ve ölçülü millet sahnesine yaklaştığımı hissederdim belki de. Yanlış Mehmet değil Doğru Ahmet (sahi o video da var mı arşivde?) olma yolunda ilerlemenin en keyifli yolu televizyonla öğrenmekti. O yüzden çizgi film filan da yasak değildi biz çocukken. Neticede eğlenirken öğreniyorduk."
4948,"Sonra geldi 90’lar. Sahne genişledi. Herkese biraz biraz yer açılmaya başlandı. Siyaset Meydanı en konuşulmazları konuşur oldu. Reha Muhtar en hayret verici olayları haber yapar oldu. Dizilerde imkansız aşkların gerilimi arttı, dramatik müzikle uzun bakışma sahnelerinde aşılmaz farklılıkları, affedilemez hataları düşünmeye başladık. Biraz da kendimizi beğenmez olduk. “Bize ne oldu böyle?” dedik, “bu toplum nereye gidiyor?” dedik. Suçu televizyonda aradık. Öyle ya, bütün kötülükler televizyonda gösterildikçe, herkes kötülükleri televizyondan öğreniyordur diye düşündük. Zira hep televizyondan öğrenmiştik. Lakin artık iş şirazesinden çıkmıştı. Ne evet yasaktı, ne de hayır. RTÜK televizyonun başına dikilmiş olsa da, bütün kuralları bozan bir “reyting” mevzuu vardı ki, yapımcılar ekmek nerdeyse o programa dükkan açmaktan kaçınamaz oldu."
4949,"Bu açılan kapıdan nice hikayeler geçti, o hikayelerden nice yeni kimlikler doğdu. TRT’nin sahnesinden dışlananlar kendilerine o kimlikler ve hikayelerle yer açmaya çabaladı. Bazen yüksek bazen düşük dozda şiddetli, çatışmalı, kavgalı, bir miktar barış umutlu bir 2000ler geçirdik. Bütün bu gürültü içinden bazı umutlar doğdu, sonra o umutlar bir bir heba oldu. Zira dışlanmanın şiddeti kadar, görünürlüğün de bir şiddeti vardı ve biz bunun altından kalkamadık."
4950,"Şimdi ise zorlu bir 2010’ların pençesindeyiz. Haftaya o iki yasak kelimeden birini, Evet’i veya Hayır’ı seçmek zorundayız. Mehter Marşı’yla gidip de İzmir Marşı’yla dönmenin bir yolu yok. Ya biriyiz ya öteki. İki dakikalık oyun, ortasından yarılıp Türkiye halklarının geleceği oldu çıktı."
4951,"Bu ağır yükün altında kendimizi TRT arşivinin serin kollarına atmanın da bir sebebi var elbet. Ben bunu biraz da o bahsettiğim görünürlüğün şiddetine ve yorgunluğuna da bağlar oldum. Sansürcü TRT’nin kimselere benzemeyen hikayeler anlattığı programlarına duyulan bu nostalji duygusunun izahı burada sanırım. Evetin de hayırın da yasak olduğu bir temsil sahnesinde olmak daha mı rahattı? Ömer Seyfettin’in Yüksek Ökçeler hikayesinde –en sevdiğimdir-, yüksek ökçeli ayakkabılarını çıkaran kadının, çıplak ayakla sessizce dolaşırken evde arkasından dönen dolapları işitmekten mutsuz olup yeniden yüksek ökçelere dönmesi gibi bir hal. TRT yıllarına dönsek? Hepimizin gerçeğini biraz dışlayıp TRT’ye ve ona gönülden hizmet eden, düzgün takım elbiseli, kravatlı, saygılı Halit Kıvançların, sevecen Adile Naşitlerin, hüzünlü Emel Sayınların sahnesine mi dönsek? Vatandaş Türkçe mi konuşsa? Fark yaralarımızı Pazar konseriyle mi iyileştirsek? Bu gürültüyü tümden sustursak mı?"
4952,"Ömer Seyfettin’in hikayesini sevdiğimi söylemiştim, lakin çocukken bile o yüksek ökçeleri bir daha giyen kadını hiçbir zaman anlamadım. İnsan bildiğini unutmak, gördüğünü görmezden gelmek ister mi? Ufacık aklımla böyle düşünürdüm. Bir kere hakikat görünür olduktan sonra onunla başa çıkamayıp yüksek ökçeleri tekrar giymek, o kadar kolay olmamalı. Yani demem o ki Ne Mehter, ne de İzmir, ne de yüksek ökçeler içimizde bir yerlerde canlı tuttuğumuz adalet talebini sessizleştirmesin. TRT sahnesinde Mehter’le İzmir Marşı’nın bir zamanlar kardeş olduğu yanılgısına kapılmadan; her ikisinin de susturduğu hakikatler olduğunu unutmadan. Bundan sonra nereye doğru yürüyeceksek, yanımıza o suskun hikayelerden birini katarak…"
4953,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4954,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4955,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4956,Konuk Yazar: Mercan
4957,
4958,"Bundan tam 4 yıl önce birkaç aylığına Londra’daydım. Pakistan asıllı, Dubai’den gelen üniversite öğrencisi oda arkadaşım beni ve evdeki diğer iki arkadaşı da bağlı olduğu tarikatın zikirlerine çağırıyor. Benden önce orada olan ve Türkiye’de bir tarikata bağlı olan abla ilk başta sevinerek gelirim demiş, fakat Türkiye’deki büyüklerinin o grup hakkında kendisini uyarmasından sonra kızcağızın davetlerini hep geçiştirmiş (uyarının içeriğini ne ben soruyorum ne o açıklıyor). Ben de Londra’da farklı ortamları görmeye hevesli olsam da, oldum olası tarikatlara yakınlık duymadığım için geçiştirmekteyim. Neyse, bir gün bana Dergah’ta (kiliseden dönüştürülmüş camileri) bir ‘poetry workshop’ olduğunu, belki buna ilgi duyacağımı söyleyip davet ediyor. Bana zaten hep bir bahane bulmak dert olmuşken, evet bu olabilir aslında deyip gitmeye karar veriyorum."
4959,"Gittiğimde o arkadaş yok, işi varmış. Workshop’un olacağı odayı buluyorum. Halı ile kaplı, yerlere rastgele atılmış minderlerin odak noktasında workshop’u yürütecek olan Amerika’dan misafir şair Baraka Blue. Yanına daha sonra biri kendisi gibi ‘convert’ olan, gömleğinin bileklerinden taşmasıyla tüm kolunun kaplı olduğu hissi veren dövmeleriyle iki erkek daha geliyor. Geri kalanımız renk renk, farklı kıyafetlerle, örtülerle on kadar kadın. Birkaç tanesi benim hemen Dergah’a yabancı olduğumu anlayıp ilgileniyor. 5 pound ile kayıt oluktan sonra, elime papatya çayı ve Mevlana’nın orada okunacak olan Mesnevi’sinden bölümler veriyorlar. Nedense gözler bana çevriliyor ve Baraka Blue tane tane soruyor: “Nereden geldin?” Türkiye deyince ilk, İstanbul deyince ikinci bir heyecan dalgası oluşuyor. Hemen hemen hepsi, “Vaaaav, İstanbul müthiş bir yer!” diyor. Rumi’nin memleketindensin demek deyince, aslında üniversiteyi Konya’da henüz bitirip döndüğümü söylüyorum. Gözleri parlıyor. Oysa ki ben Mesnevi’den tek satır okumamış, Mevlana Hazretlerinin türbesine de her yıl bir, belki iki kez ziyarete gidip Kuran okuyordum sadece."
4960,"Mesnevi’yi ilk defa bir Amerikalıdan ve İngilizce dinleyecek olmak garip geliyor. Ama neticede workshop güzel geçiyor ve çevirisi bana ağır gelse de okunanlar hafızamda güzel bir anı olarak yer ediyor. Ayağa kalkıp dağılma vakti geldiğinde ise- büyü bozuluyor. Çünkü bana gülümseyen yüzlerle “birazdan zikir olacak, ona da kalsana” dediklerinde hayır diyorum, gitmem lazım. Zikir bana Türkiye’de bile farklı iken, orada daha da farklı ve benim için ürkütücü olabileceğini düşünmek zor gelmiyor. (Evet küçüklük anılarım var. 6 yaşlarındayken annemle böyle bir davete gidip, ikimiz de korkup, bir daha gitmiyoruz. Bireysel ibadetlere alışmışız daha çok). Meğer tek katılmak istemeyen benmişim. Israr ediyorlar. Ben kesin bir şekilde reddedince şaşkınlıklarını gizleyemiyorlar. Ve en son çıkarken misafir şair bana “Konya’da… Rumi ve Şems’e selamlarımı ilet” diyor.  Bir teşekkür ve Aleykumselam ile eve dönüyorum."
4961,"Oda arkadaşım… Makyajını yapıp okula gitmeden önce bana “bye” derken farkettiğim boynunu ve saçlarını örtüp kocaman küpelerini açıkta bırakan başörtü örtme tarzını ilginç bulurdum. Kıyafetleriyle uyumlu olan bir küpe oradan görünürdü muhakkak. Sonra ev sahibimiz sayılan Türk kökenli bir British vardı, ilahiyat öğrencisi. Tek kendi ailesinin göçmen olduğu bir İngiliz kasabasında doğup büyümüş. Yazları İstanbul’a gittiğinde teyzelerinin hep onun başörtü örtme tarzı ile dalga geçmelerinden yakınmıştı. Çingene gibi oluyorsun diyorlarmış. Hoş, şimdi Türkiye’deki genç örtülüler o ve daha da çeşitli modelleri uyguluyorlar artık. O da makyajsız çıkmazdı hiç. Londra caddelerinde kırmızı ve pembe rujlu Müslüman, başörtülü kadınlar hep dikkatimi çekerken, evdekilerden sonra o görüntülere de alışmaya başlamıştım. O kadar farklı kadın, o kadar farklı görünüm vardı ki…"
4962,"Ben de o zaman, hemen hemen bir yıldır pardesü giyen, ve oraya gitmeden önce henüz Hac’dan dönmüş bir Hacı olarak başörtümü/şalımı geniş bağlamaya karar vermişim. Görüntüm benim için de yeni. Dil okulunda farklı farklı ülkelerden gelmiş öğrencilerin karşısında tek başıma, nerdeyse hepsi için ilk defa tanıştıkları bir Müslümanım. Bazen çekingenlik, bazen görmezden gelme, bazen içtenlik, bazen meydan okuma, bazen de “nasıl göründüğünün benim için hiçbir önemi yok :)” tavrı… Ve tabi ki sorular! Güney Amerika ve Uzak Doğulular zaten “habersiz” oldukları için saf ve komik sorular soruyorlar. Duşa girerken çıkarıyor musun, diye soranın gözlerine bir an şaka ya da alay mı diye baktığımda gözlerinde ciddiyet ve merak gördüm. Tabi ki, evde zaten takmıyoruz ki dememle merakı geçti, mantıklı geldi cevap. Koreli bir kadın İngilizcesi pek iyi olmadığından benzer soruyu el hareketleriyle anlatarak daha da trajik hale getiriyor. “Eve… girdiğin ANDA, HEMEN örtünü… (elini başından aşağıya hızla indirme hareketi)??” Evde örtülü durmuyorum, başım açık duruyorum deyince bir an omzundan bir yük kalkmış gibi gevşiyor ve “ohh” diyor. Ülkelerinde başörtülü azınlıklar olan Avrupalılar ise belli başlı söylemlere “hakim” olduklarından onların soru veya yorumları genelde “baskı” teması etrafında şekilleniyor."
4963,"Müslüman kasiyerler çoğunlukla “Assalamualaikum” deyip küçük bir sohbet başlatıyorlar… Metroya giderken bir anda eskiden dinlediğim şarkıyı duyup duygulanıp ‘busker’a bozukluk verirken o da “beyaz bir adam ve Müslüman bir göçmen, siyah adama bozukluk veriyor. İşte müziğin birleştirici gücü” temalı kısa bir konuşma yapıyor mikrofonuyla… Bir Müslüman, İngiliz bir askeri “Allahuekber” diyerek öldürünce, ertesi gün metroda gazete okuyanlar bir bana bir habere bakıp duruyorlar… Yunan bir zeytinci beni standına çekmek için gülümseyerek “selamaleyk” diyor… Bir sokağın başında bir Müslüman adam “selamun aleykum sister” diyerek laf atıyor… Londra’da sadece dört ay kaldım, ama Müslüman ve başörtülü olmamla ilgili o kadar çok şeyle karşılaştım ki… Bu da insanı kimliğiyle sürekli yüzleştirip; kimliğini sürdürmeye ya da değiştirmeye sebep oluyor. Hele ki orada doğup büyüyen, okumaya, yaşamaya giden Müslümanları; görünür, başörtülü Müslümanları bir düşünün. Onların iyi-kötü hatıraları kim bilir ne kadar çoktur."
4964,"Bu yazıyı blogda yayınlanan Mona Haydar videosu üzerine yazdım. Videoyu izleyenlerin bir kısmı beğenip, bir kısmı ise çok ‘yanlış’ bulup eleştirdi; bir kısmı da ne düşüneceğini şaşırdı muhtemelen. Şarkı söylemek, dans etmek, hamile kadın, makyaj… Başka? Bir de “all around the world- love women every shading- be so liberated”!"
4965,"Avrupa’daki, Amerika’daki başörtülü kadınlar her gün tekrar tekrar başörtülü/Müslüman oluyorlar. Yeniden ve yeniden. Kendi iç dünyalarında yaşadıkları, ailelerin söyledikleri, dışardakilerin söyledikleri… Londra’daki ev sahibimiz lisedeyken sınıfta “17 yaşında olduk artık cinsel ilişkiye girmeyen kimse yoktur” diye konuşulurken bütün sınıfın kendisine bakıp güldüğünden ve bu durumdan çok utandığını anlatıyor. Pakistanlı arkadaş ise yine o Sufi grupla bir parkta oturup gitar eşliğinde nasheed/ilahi söylerken yanlarına nikaplı bir kadının gelip “bu yaptığınız haram, haraaam, haraaam!” diye bağırdığını anlatmıştı. Oradaki Müslümanlar hem kendi, hem ailesi, hem Müslüman topluluk, hem de Müslüman olmayan topluluk ile sürekli karşı karşıya, kimliğini yeniden üretiyor. Bir şeyleri terk ediyor veya yeni ediniyor. İkinci, üçüncü nesil göçmen kadınlar olarak hem kendi ailelerinden, geleneklerinden, hem de  diğer Müslüman topluluklardan farklı bir hayat tarzı geliştiriyorlar. Tıpkı bizim gibi. Farklı kültürleri ve farklı kültürlerin karşılaştığı bir ortamları var. Bizim sınırlarımızı aşmış Mesnevi okumasını, arkasından yapılan kadın-erkek karışık (bizim pek aşina olmadığımız) zikir ortamını düşünelim. Bunları, “o kadar sıkıntıdan/farklılıktan sonra yaptıkları gayet normal” ya da “çok başarılı, çok iyi, çok haklı” minvalinde söylemiyorum. Yoksa yine oradan biri olup o videoya ve kadınlara karşı çıkan Müslümanlar da var. Yalnızca, yaptığıyla görünümüyle her bir kadının kendine has, biricik bir hikayesi, hayatı, mücadelesi olduğunu unutmayalım diye Reçel’e bir not da ben düşmek istiyorum."
4966, 
4967,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4968,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4969,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4970,Konuk Yazar: Betül K.
4971,
4972,"Babaannem 13 yaşında annesiz kalmış, 18’ine gelmeden münasip bir beyle baş göz edilmiş. Üvey anne elinde gördüğü zulüm karşısında, koca evi bir çıkış kapısı, belki bir kaçış gibi gelmiş. Onca zaman geçmesine rağmen hala birçok gencin evliliğe bakış açısı böyle maalesef. Gel zaman git zaman, umduğu gibi de olmamış hiçbir şey. Kaynana ve koca dayağı bazen dayanılmaz olmuş ama hele de babası öldükten sonra çalacak bir kapısı yokmuş. Zor zamanlar geçirmiş babaannem, ölene kadar da devam etti bu zorluklar."
4973,"Kocasını sevdi mi bilmiyorum, sevilir elbet diyorlar, ben inanmıyorum buna. Bazen düşünüyorum, nasıl bir gecenin sonunda hamile kaldı babama? Evlilik içi tecavüzlerin bu kadar benimsenmiş ve kanıksanmış hali ile iç içe yaşarken, bazen merak ediyorum. Kaçımız tecavüz çocuğuyuz? Kaçımız istenmedik; babam, annem, ben, kardeşlerim? "
4974,"Her yerde sevgi kırıntısı arayan kaç anne, acımasızca nefret etti bebeğinden? Annem, babaannem, büyük nine? Hepimiz annemizi ve babamızı severken, kaç yaşına gelirsek gelelim onları birbirinden ayrı düşünemezken, kaçımızın annesi babasını sevmedi? Benim annem babamı evliliklerinin 20. Yılından sonra sevdi. Benim babam annemi ne zaman sevdi hiç bilmiyorum, belki son 1 yıldır… Kaçımızın hatırlamadığı geçmişi kararmış kan lekeleri ile süslü?"
4975,"Ev içi şiddet, evlilik içi tecavüz, aşağılanmalar, zulümler… Kaçımızın sicili temiz ve de kaçımız ebeveynlerimizin mirasını devraldık? Bazen çok merak ediyorum, anne rahminde döllenen yumurtayken annemin gözlerinde yaş var mıydı? Nefret edilesi bir varlık oldum mu hiç gözlerinde?"
4976,"Babaannem ile başlamıştım bu yazıya, onunla bitireyim; şemsiyemin ucu kare türküsünü çok dinlermiş. Geçen denk geldim bir sokakta, kaldırıma oturdum, dinledim. “Öldürmeye var mı kastın, kastın azabına düştüm, bir vefasız ele düştüm” kısmında kapattım gözlerimi, babaannemi hayal ettim. Pencereden dışarı bakmış ağlıyorken. İsteyerek ya da istemeyerek savruluyoruz bu dünyada. Babaannem annemden daha çaresizdi, annemse benden. Şimdi ben ayakta durmak zorundayım, her zaman. Savaşmak ve kazanmak, bütün kadınlarla, bütün kadınlar için!"
4977,
4978,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
4979,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
4980,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
4981,Yazar: rumeysa ç.
4982,
4983,"Yakın zamanda yayınladığımız Mona Haydar videosu ve Reçel olarak bizim kısa metnimiz bayağı enteresan tartışmalar yarattı. Burada yayınladığımız metindeki Beyonce benzetmesine olan eleştirilere ayrıca geçeceğim, ama Mona Haydar’ın kendisine ve klipteki duruşuna yapılan eleştiriler ve sonrasında da eleştirilere referans olarak Nur suresinin 31. Ayetinin verilmiş olması, benim için bardağı taşıran son damla oldu. Neden mi? Şöyle özetleyeyim."
4984,"Öncelikle klipte neler olduğuna bakıyoruz: Mona, üzerinde bol bir tunikle, muhtemelen 8 aylık hamile, yanına elini koymuş, yaslanıyor halde oturuyor. Diğer eli de göbeğinin üzerinde. Klibin diğer kısımlarında da hamileliğinin sonlarına yaklaşmış olan           kadın, yine tekrarlıyorum, göbeğini okşuyor ya da eli göbeğinin üzerinde. İsteyenler videoya da tekrar dönüp bakabilir. Şimdi de ayete dönüyoruz:"
4985,"“(24/NÛR-31: İnanan kadınlara söyle, onlar da gözlerini bakılması yasak olandan çevirsinler; iffetlerini korusunlar; (örfen) görünmesinde sakınca olmayan yerleri dışında, cazibe ve güzelliklerini açığa vurmasınlar; ve bunun için, başörtülerini yakalarının üzerine salsınlar. Cazibe ve güzelliklerini kocalarından, babalarından, kayınpederlerinden, oğullarından, üvey oğullarından, kardeşlerinden, erkek kardeşlerinin ya da kız kardeşlerinin oğullarından, kendi evlerindeki kadınlardan, yahut yasal olarak sahip oldukları kimselerden, yahut kendilerine bağlı olup cinsel isteklerden yoksun bulunan erkeklerden, ya da kadınların mahrem yerlerinin henüz farkında olmayan çocuklardan başka kimsenin önünde açığa vurmasınlar; ve (yürürken) gizli görkem ve güzelliklerini belli edecek şekilde ayaklarını yere vurmasınlar. Ve siz, ey müminler, hepiniz topluca, günahkarca davranışlardan dönüp Allah’a yönelin ki kurtuluşa, esenliğe erişesiniz!)”"
4986,"Ben hiçbir surette, daha önceki yazılarda da yaptığım üzere bir ayeti tek başına ve bağlamı dışında ele almayı uygun bulmadığımdan bir de şuraya Nur Suresi 30. Ayeti iliştiriyorum:"
4987,"“24/NÛR-30: İnanan erkeklere söyle, gözlerini bakılması yasak olandan çevirsinler ve iffetlerini korusunlar; temiz ve erdemli kalmaları bakımından en uygun davranış tarzı budur. (Ve) Şüphesiz Allah onların (iyi ya da kötü) işledikleri her şeyden haberdardır.”"
4988,"Burada tek tek ele alınması gereken o kadar şey var ki! Ama ben müfessir değilim ya da İslami bir otorite değilim. O yüzden, bu sorulardan ikisini, açıklama vermeden, sadece soruları ortaya atarak bu tartışmayı başka bir noktaya taşıyacağım."
4989,"“İffetini korumak” nedir? Hem erkeklere hem kadınlara hitaben verilen bu emir, kadınlar söz konusu olduğunda “akşam yalnız başına dışarı çıkmayı” dahi kapsayabilecek şekilde ele alınabiliyorken, neden erkeklere uyarlamasında “evlilik dışı cinsel ilişkiyle” sınırlı bir şekilde düşünülüyor? Gecenin 2’sinde dışarıda arkadaşlarıyla muhabbet eden bir kadın “iffetsiz”likle kolaylıkla suçlanabiliyorken, neden bir erkek suçlanmıyor?"
4990,"Cazibe ve güzellik nedir? Tesettürün sınırları nerede başlar nerede biter? Tesettürün sınırları, Muhammed Esed’in de mealinde belirttiği gibi örfi ya da geleneksel değil midir? O halde cazibe ve güzellik (ki şu kavram yüzyılların felsefi tartışma konusu) kadınların tesettüre girdiğinde gizledikleri bir şey oluyorsa, Mona hamile göbeğini okşarken hangi cazibesini, hangi güzelliğini sergilemektedir?"
4991,"Bu kısımda inanan, Müslüman olduğunu ifade eden bir kadına, Mona Haydar’a hitaben sorular ortaya çıkıyor. Bir de gelelim Beyonce’ye. Beyonce’nin kıyafetlerine dair had bildirmemizi ayetlerden yapamayacağımız için, hemen yolumuzu her daim “modern” “seküler” olduğunu söyleyerek dışladığımız kavramsallaştırmalara düşürüyor, onu da bir kalemde “seks objesi” diyerek silip atabiliyoruz. Bu tartışmada da en kritik olan şey şu: Kadınlar, bir şey giyerek ya da giymeyerek özellikle reklam sektörü tarafından kolaylıkla objeleştirilebiliyorlar, evet. Yani “bağlam dışı” bir şekilde, kendi istedikleri ya da kendi bedenlerinin ifade ettiğini düşündükleri şeylerin dışında algılanmak üzere kullanılabiliyorlar. Şu makaleyi de incelemenizi tavsiye ederim bu hususta: “Reklamlarda metalaşmış kadın imgesi ve kullanım şekilleri”, Gaia Dergi. Gelelim Beyonce’ye. Kendi konserinde, bir mayo ve tül çorap giydiği bir görüntüsü paylaşıldı yorumlarda, “işte bakın, Beyonce seks objesidir” diye. Halbuki Beyonce, kendi konserinde, kendi istediği gibi giyiniyor ve kendi güzellik algısı üzerinden, kendini iyi hissettiği şekilde orada bulunuyor, size “açık” gelsin ya da gelmesin. Onu geçtim, bu kıyafete seks objesi demenin tehlikesini görmüyor olmak beni dehşete düşürüyor, neden? Çünkü böyle demek, “kadın açık giyinirse tecavüze yol verir” demek oluyor. Ama senelerdir şunun mücadelesi verilmiyor mu? “Kadın ne giyerse giysin, bu onu bir tecavüz nesnesi yapmaz”. O halde Beyonce’nin sevdiği bir kıyafeti giymesi ve bununla sahne alması da başlı başına onu seks objesi yapmıyor. Kendimi yazıyı yazdığım esnada sürekli açıklama yapma ihtiyacında hissetmekten de oldukça rahatsız olsam da, burada, tekrar ediyorum, Beyonce’nin ne kadar “ahlaklı”, “ne kadar” mükemmel olduğunu vs. söylemiyorum. Burada söylediğim şey şu: Kadınlara kıyafetleri ve duruşları üzerinden had bildirme hakkımız yok."
4992,"Ya da edepli olmadığı ya da ayıp olduğu gerekçesiyle had bildirmeye… Bu durum da Mona Haydar’ın videosundan kısa süre sonra yayınladığımız, “Işık Hızına Geçelim!” yazısından sonra patlak verdi yine yazıya gelen yorumlarda. Orada Feyza’nın yorumu her şeyi kısaca özetlediği için, sadece onun yorumunu buraya bırakmayı yeterli görüyorum:"
4993,"“Utanmak sizce sabit bir duygu mu? Mesela eskiden kadınlar kocalarıyla el ele gezmekten utanırmış, ya da evden çıkmaktan. Bazı kültürlerde çocuğunu sevmek ayıp mesela. Bazen ayıplar helallerin önüne geçmiyor mu? Mesela reglle ilgili rahatsızlıklarını daha kolay konuşsa kadınlar, iş dünyasında daha rahat etmezler miydi? Hep iyi her zaman iyi olmaya çalışmak zorunda kalmazlardı. Kız çocukları regl oldukları anda travmatize olmaz, çok ufak yaşlardan yaşadıkları fiziksel değişikliğe odaklanmak yerine “eteğime çıkmış mı” kaygısıyla yaşamazlardı. Bazı utanmalardan vazgeçmek iyi olmaz mı sizce de?”"
4994,"Bu seviyede, mesele çok daha “kelimelerimize dikkat edelim” nafiliğinde hissediliyor olabilir. Ama olayın dehşetini biraz daha deşmek üzere, sizlerle hukuki süreçlerde bu iffet ve türevi olan namus, ırz gibi kavramların nasıl kadının karşısında kullanılan kavramlar olduğunu paylaşmak istedim:"
4995,"Velayet davalarında kadının “iffetsizliğinin” (gece dışarı çıkması, bir erkekle görüşmesi,…) kolaylıkla kullanılıp, çocuklarının velayetlerinin annelerden kolaylıkla alınabildiğini biliyor muydunuz?"
4996,"Çoğumuzun bildiği N.Ç. davasında, onlarca erkeğin tecavüz ettiği bu genç kızın tecavüze uğraması esnasında bu duruma göz yuman, ya da vesile olan kadınların “duruşmadaki olumsuz tavırları, kendi yaşadıkları iffetsiz hayatı on üç yaşında bir çocuğa da yaşatmak şeklinde gözüken olumsuz tutum ve davranışları” sebebiyle meselenin faili olan erkeklerden daha fazla ceza aldığını biliyor muydunuz?"
4997,"“Töre cinayeti” davalarında, kadının “iffetsiz” olma durumunun fail için bir “haksız tahrik indirimi” nedeni olarak kullanılabildiğini ya da?"
4998,"Kısacası iffet, namus, hatta edep, ayıp gibi kavramlar Kur’an’da kullanıldığı haliyle erkek ve kadınlar için ortak bir şekilde yer alıyor. Bu meselelerin sınırları da, cazibe ve güzellikten anladığımız da geleneklerle, kültürlerle şekilleniyor ve genelde kadının, hayatına özgürce devam etmesi, hayallerini gerçekleştirmesi, kendini rahatça ifade edilmesinin önünde bir engel olarak duruyor. “İçimize” sinmiş bu garip seslerle mücadele etmenin, birbirimizi rahat bırakmanın zamanı gelmedi mi?"
4999, 
5000,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5001,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5002,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5003, 
5004,Konuk Yazar: Haşime Kılıçarslan
5005,"Kadın şudur ya da budur gibi duymaya doyduğumuz klasikler cümlelerle yazıya başlamayacağım. Her insan gibi içimiz kadar sonsuzuz. Bize öğretilen, dayatılan sınırları aşabilecek güce sahibiz. Yeter ki zihnimiz sınırlara esir olmasın.Bu yazıyı yazmama Nepal’deki kadınlar sebep oldu. Regl yasaklarını fotoğraf günlüklerini paylaşarak anlatıyorlar. Regl yasaklarının bazıları çok absürd geldi demek isterdim lâkin içinde bizden çok şey buldum."
5006,"O dönem ki genelde utanmamız ve saklamamız istenilen aslında yaşam üretmemizi sağlayan bir döngü. Nepal’deki kadınlar kendi hikâyelerini paylaşıyor. Okula gönderilmemelerini, dokunmaları yasaklanan şeyleri ve bu baskının onlara neler hissettirdiğini. Bunu önemsiyorum. Modern dünya bize “Yaralarını sakla, zayıflıklarını gizle ve imaj yaratıp onu besle ve kutsa diyor”. Ulu orta hislerini, acılarını anlatmak öyle herkesin harcı değil. Güçlü bir karakter gerektirir. İşler kötüye gittiğinde etrafımızda iki üç kişi görmek güzel olabilirdi. Genelde insanların beslemeleri gereken imajları gereği sizi suçlayıp arazi olmayı seçebilirler. Yahu reglden buraya nasıl geldin diyenler olabilir. Ezberlerle uğraşmak bedel istiyor. Bu kadınlar Kant’ın meşhur sözünü hatırlatıyor. “Akıllarını kullanma cesareti” gösteriyorlar."
5007,"Regl dönemi “kirli, murdar,  gusülsüz ” anlamı ile neredeyse içi doldurulmuş. Aynı Nepal’li kadınlar gibi hâlâ o dönemde tırnağını kesmeyenler olduğu gibi “murdar olur ” diye tüylerin o dönemde alınmamasını tavsiye edenler de mevcut. Bir çok kadın kişisel hijyen dışında hâlâ saçını kestirmiyor, turşuya dokunmuyor vb. Örnekleri çoğaltmak mümkün. Benim aklıma misafir olarak gittiğimiz bir dergahta arkadaşımı kilerde yatırmaları geldi. Un, patates, soğan çuvalları içinde bir gece geçirmişti. Onun elinden su dahi içmediler. Feyizlerinin  kaçacağını söylemişlerdi. Hâlâ köyde büyüklerimiz regl olan kadınlara tırnak kesmemelerini söylüyor."
5008,"Bunun tabu olmasını gelişmemişlikle alakalı sananlar yanılıyor. Londra maratonunu meme kanseri için koşan Kiran Gandhi’nin başına gelenler ibretlik. Maraton regl dönemine rastlıyor ve rahatsız edici şeylerle koşmak yerine bacaklarından kanlar akarak maratonu tamamlıyor. Cosmopolitan dergisine verdiği röportajında 42 kilometreyi rahatsız edici bir şeyle koşmak istememesinin anlaşılacağını düşündüğünü söylüyor. Koşu esnasında arkasından bir kadın yaklaşıp, tiksinti ifadesiyle regl olduğunu söylemiş. Sonrası tabii küresel çapta tartışmalar…"
5009,Daha önce de Rupi Kaur’un regli hakkındaki fotoğrafları Instagram’da  “uygunsuz içerik” gerekçesi ile yasaklanmıştı. Tabii ki sonunda Rupi kazandı.
5010,"Bu kadınlar “Neden utanmak zorundayım?” diye soruyorlar.
Sizce de ilginç değil mi?
Hala regli, en doğal döngüyü sessiz harflerle konuşmamız isteniyor.
Star Wars filminde geçen şu cümleyi hep söylemek istemişimdir. “Işık hızına geçelim!”"
5011,"Bu kadar aptallık ve yavaşlık fazla değil mi? Niye bu kadar doğal bir şeyi konuşmamızdan bile rahatsız oluyorlar?
Ataerkil buyurgan sisteme sesleniyorum: “Işık hızına geçelim!”"
5012,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5013,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5014,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5015, 
5016,Yazar: Meryem Selva
5017,
5018,"“..Hoşlandığı meyvelerden birini eline alan o türlü kimse onun yüzünden olacak hazzı, lezzeti ancak onu yemek suretiyle bulur. Öbür türleri ise onu eline aldığı gibi o meyve eğer çilek ise evvela onun kokusuna hayran olmaktan başlayıp rengine şekline, o çileğin müteşekkil olduğu mevaddın terkibatına, içindeki elyaf-ı nazikeye, buzlu imiş gibi duran cila-yı tabiisine bakar bakar da hayranlığı artar. O çileğin tadından başka manzarasından da mütelezziz olur. Güzel kokusundan da mahzuz olur. Bunların yalnız mideleri müstefit olmaz, o temaşadan, o hayranlıktan fikirleri de manen müstefit olur. … Fikir derece derece, tabaka tabaka yükselir, tetkik ve tetebbua varır. Bir çilek, ya bir armut, ya bir salkım üzüm onlara işler açar. Fikirleri yükseldikçe yükselir. Onun hilkatini düşündürür, halikına hayran eder. Evvelden başlayan bu hayranlık büyür… o meyve birçok müddet ellerinde kalır. Sanki onu yemeye, çiğnemeye kıyamazlar… Artık midenin hazzı, telezzüzü sonra bunun yanında pek ehemmiyetsiz, adi kalır.”"
5019," (Levâyih-i Hayat, Fatma Aliye)"
5020, 
5021,"            Mutfak, salon ve yatak odaları üreme merkezleridir. Mutfak dedim. Misal, koca eve gelmiş aç. Mutfağa bir giriyor, önüne konan bir tas çorba. Ama adamın canı lahmacun istiyor, kebap istiyor. Sen çorba yapmışsın güzel kardeşim. Adam karnı aç dışarı çıkıyor. Sağdan kebap kokuları, soldan lahmacun kokuları, içli köfteler, ciğerler… Sonra hocam, kocam neden eve gelmiyor? Neden evde yemiyor? O koca nefsini tutup evde yerse cennetlik!"
5022,"(Edebü’l Müfred dersi, Meşhur bir hoca)"
5023, 
5024,"            Bu aralar  bir ders vesilesiyle Fatma Aliye’nin eserlerini sırayla tekrar okuyorum. Muhâdarat, Nisvân-ı İslam, Refet, Udi, Levâyih-i Hayat… Kurmaca metinlerinin de kurmaca olmayan metinlerinin de gözümüze gözümüze soktuğu, dert edindiği bazı ortak noktalar var: Güzellik, İlim, Yetenek, Evlilik, Kibarlık (asâletten gelen bir zenginlik bu), Küfv, Aldatılma, Ölüm, Boşanma ve Çalışma. Güzellik, ilim, kibarlık evlilik ve küfv dolayımında şekillenirken, yetenek ve çalışma ölüm ve boşanma dolayımında şekilleniyor. Küfv’de güzellik, eğitim ve kibarlık şartı mühim. Evlilikte ise makbul kadın evvelâ iyi bir aileye mensub olmalı (bu mensubiyet baba kibardansa o babanın cariyesiyle yaptığı bir evlilik kanalıyla da sağlanabilir); sâniyen, iyi bir eğitim almış olmalı ya da alma potansiyelini tabiatında barındırmalı; sâlisen, faziletli, güzel ve sâdık olmalı. Anlatıcının bu makbul özelliklerin hangi tarafını desteklediğini bir kenarda bırakalım, bu özelliklerin etrafında hâlelendikleri bir kavram var, onun üzerinde duralım. Yani, “Küfv”. –Şimdi bu konuda söylemezsem olmaz- Anlatıcının gönlü küfvden yana, baştan belirtelim. Ancak bu evlilik babanın rızası dolayımıyla gerçekleştiyse küfviyyeti ancak ve ancak hıyânât ya da taaddüd-ü zevcât bozabilir. Bozulduğunda ise boşanabilirsen ne âlâ, boşanamayacak gibiysen ölümden iyi çâre yok. Dolayısıyla anlatıda ya koca takdir-i ilâhiyle ölür ya da makbul özelliklere mahsus kadın kahraman iffetiyle çalışır. (Refet’i bu özelliklerin dışında tutuyorum tabii ki. Onun makbûliyeti vakar ve sebatında. Benden duymuş olmayın ama kızımız pek çirkin!)."
5025,"Şimdi gelelim sorulara, "
5026,LAHMACUNLAR VE ÇİLEKLER
5027,Dışarıda kokular buraaam buram.
5028,Her köşe başında çağırıyor seni
5029,"Lahmacunlaaar,"
5030,                             Kebaaplaaaar…
5031,Hiç olur mu kocadan vejetaryen?
5032,"Çilek bağda bir meyve, sagir"
5033,"Lahmacun koca bir dünya, zevâhir"
5034,Çileğin kokusuna doyum olmaz.
5035,Lahmacuna kimse karşı duramaz.
5036, 
5037,Soru 1. Bir kilo lahmacun mu daha ağırdır? Bir kilo çilek mi? Yukarıdaki şiirin anlamını düşünerek açıklayın.
5038,Lahmacun.
5039, Not: Şiiri anlamadım hocam. Derste işlediklerimize pek benzemiyor. Kimin şiiri olduğunu da yazmamışsınız? 
5040,Soru 2. Acıkan obez kocaya ne verilir?
5041,"Maddi durumu yerindeyse önce tulum peyniri tereyağı, sıcak lavaş, meze tabağı. Sonra bir içli köfte, fındık lahmacun, paçanga. Daha sonra Adana, Urfa, Antep karışık kebap. Üstüne irmik, künefe, katmer, Kemalpaşa… En son karpuz, kavun, nar. Üstüne nargileyle kahve iyi paklar!"
5042, Not: Hocam sorunun konuyla alakasını kuramadım ama acıkan kocaya iki kilo lahmacun da verilebilir.
5043,Soru 3. Babasının rızasıyla evlenen bir kadın neden boşanmak ister? (En az 5 madde yazınız.)
5044, 1) Kocasından dayak yiyordur.
5045,2) Kocası çok içiyordur.
5046,3) Kocası aldatmıştır.
5047,4) Kumar oynuyor olabilir.
5048,5) ?
5049," Not: İçki, kumar, karı-kız, hadi dayak da olsun hocam bunlar tamam ama bir kadın daha neden boşanmak istesin ki?"
5050, Soru 4. Bir kadının evlendiğini duyurması ile boşandığını duyurması arasında ne gibi farklar vardır? (Sosyal medyadan örnek verebilirsiniz.)
5051,"Bir kadın evlendiğinde bunu ilân ettiğinde like’larla karşılanır. Evlilik iyi bir şeydir.  Kadının yaşı küçük değilse neden evlendin diye sorulmaz. Kadın artık sahibini bulmuştur. Arkadaşsa bacı olmuştur. Parmağındaki kocaman yüzüğün anlamı açık ve nettir, “Hepinize kapalıyım”.  Ama boşandığında önce neden diye sorulur. Boşanmak kötü bir şeydir. Erkek istediyse kötüdür ama kadın istediyse daha da kötüdür. Kadının parmağından yüzüğü çıktıysa artık bu sefer “Hepinize açığım” demek olur bu."
5052,"Son olarak kadın bunu ilân ediyorsa yeniden evlenmek istiyor ya da –kızmayın da hocam-, aranıyor demektir. Ya da belki de buldu. Aa yoksa 5.madde bu mu? Kadın başkasını… Neyse yazmadım. Tükenmez kalemdi silemedim. Özür dilerim hocam. Görmezden gelin."
5053, ***
5054,Öğrenci 80 aldı.
5055,"Ben, boşandım. "
5056,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5057,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5058,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5059, 
5060,
5061,Geçtiğimiz 27 Mart günü Amerikalı Müslüman kadın blogu Muslim Girl tarafından “Dünya Müslüman Kadınlar Günü” ilan edildi. Dünyanın dört bir yanından Müslüman kadınların hikayelerini sosyal medya alemi ile paylaştığı bu günün en öne çıkan hikayesi ise Mona Haydar’dan geldi.
5062,"Mona Haydar, Suriye kökenli bir Müslüman Amerikalı. Üstelik de hamile. Fakat hamileyim diye beyinin arabasıyla hava almaya çıkmıyor, topluyor çetesini Hijabi (başörtülü) isimli bir rep müzik klibi çekiyor. (Başkalarının Beyonce’si olur, bizim Mona Haydar’ımız olmasın mı?)"
5063, 
5064,
5065, 
5066,"“Başörtülü kadın rep yapıyormuş, şak şak” yahut “başörtülü kadın rep yapıyormuş, yuh yuh” demeye geldiyseniz, artık dağılabilirsiniz. Biz geri kalanlar ne anlatıyor Mona bize, ona bakalım."
5067,"Şarkı başörtülülerle ilgili klişelerle başlıyor: “Sıkmıyor mu?”, “terletmiyor mu?”, “saçların neye benziyor?” vs.  Her başörtülü gibi bu klişlerden bunalmış olan Mona ablamız “yetti bu egzotik fantazileriniz” diyor ve başlıyor yoldaşlarına selam göndermeye: “Dünyanın her yanından, her renkten kadınlar, öylesine özgür, öylesine güçlü… Nefret eden etsin, takacağım bu başörtüyü”. Klipte oynayan Müslüman kadınlar da parçanın sözlerindeki gibi çeşitli. Şarkı, kadın düşmanlarının defedildiği feminist bir dünya dileği ile devam edip “yürüyün be başörtülü kadınlar” diyerek bitiyor."
5068,"Ayrıca Mona, aslı Haydar olan soyismini bu klipte “Hijabi” olarak değiştirmiş. Mutemelen Malcolm X’e bir gönderme olan #HijabiXMona hashtagini kullanıyor. "
5069,"Bahsi geçen klip aşağıda. İzleyelim, dinleyelim, yorumlarda buluşalım…"
5070, 
5071,
5072,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5073,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5074,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5075,Konuk Yazar: Cemre Okumuş
5076, 
5077,"“Soundtrack‘larında Nazan Öncel’ler dinleyeceğimiz kadın hikayelerimizi ne zaman izleteceğiz?” Sonbaharla gelen aşk furyasıyla, televizyonu her şeye ve herkese rağmen kendine mecra edinmeye niyetli kadınlar, rakı sofralarında bunları konuşur oldu. Aşk beraberinde uyumsuzluğu ve çatışmayı da beslerken, karşı tarafa durup bir sorasın gelir “Nazan Öncel dinletemediklerimizden misiniz?”"
5078,"Hikâye çatışmadan doğardı doğmasına, lakin anlamalar dinlemeler eksikse, o çatışma sonuca bağlanmıyorsa, hikayeyi bitirmeye olanak yoktu, yarım kalmaya mahkum hikâyeler yaratılırdı sadece. Bir de ekranların bize sunduğu suni çatışmalar var ki, kanallar samimiyetten yoksun tektip hikayelerle dolu: Çok seven abilerimiz, tek rolü çok sevilmek olan kadınlarımız… Kadını sevmek fiilinden koparıp, sevilmek öznesi yapıyorsun, üstüne bir de arabeskin en baba isimlerini çaktın mı reytingler tavan tabi. Müslüm, Orhan, Ferdi ve bilumum babalarımızı baş tacı eden arabesk dizi furyamız! Bu adamların dinleyici kitlelerin bu vesileyle ölçüsüz artışı… Bayâ bir, bize kadar… Hani arabesk hep erkek ya, acıyı bile en iyi onlar çekecekler, en arabeski de onlar yapacaklar… Kadın arabesk deyince bir Bergen bir Yıldız. Birini “mağdur,” öbürünü “deli” diye yaftalamışlar ki… Yine ötekiyiz vesselam."
5079,"Nitekim bu ülkede bir Nazan Öncel gerçeği var. “Adam sen de yeter” diyor. Acılı, nağmeli, hönküre haykıra olmaz öyle; biraz mizah, biraz samimiyet, çokça açıklık netlik… Seven kadını duygu durum bozukluğu olarak işleyen çoğu günümüz televizyon yapımında eksik olan ne varsa… Nazan’dan prim yapın, onu da playlistlerin en tepesine birdenbire taşıyın demiyorum. Şayet yapılmamış da değil hani; ne zaman esas adam yahut esas “sevilen” kadın bavulunu toplamış şehirden gidecek olur, repliklerin sesi kısılır, müzik yükselir ve “Gitme kal bu şehirde…”ler başlar. Ben bunu kullanmalarını, kullanılması kaçınılmaz bir iş oluşuna yoruyorum biraz da. Başka kim böylesine bir “gitme” serzenişi yaratabilmiş ki…"
5080,"Oysa Nazan’ın aşkı “Gitme” serzenişlerinden ziyade “Gel kıyılarıma” aşkıdır. Cömert ve cesur bir “göç”e davet eder. Kadının, aşkın ve göçün hikayesidir anlattığı. Aşk biraz da zorunlu göçe tabi tutulmadır. Bunu söyler, bunu yakarır, dostane ve barışçıl kıyılarına çağırır. “Kalp caysa da vur kıyılarıma” meselesi… Bir de “bu havada gidilmez, güneşli günde gidilmez, aslında hiç gidilmez” meselesi vardır ki “gitme kal”dan daha vurucudur bana sorarsanız."
5081,"Gidenin ardından “Nazlı ay”ı salıverir “Ülkesine beldesine”… “Ah bu inadımdan az mı ağladım”lar, “git söyle”ler peşi sıra sürüklenir. İnadından ağlanan bir gönül meselesi mevzu bahisken, aynı kadın “Ağlama gönül”ü söylemeyi de kendine görev bilir. Aşkı, acıyı tüm dürüstlüğüyle ortaya sererken bir yandan da doksanlara “Ben sokak kızıyım” şarkısıyla damgasını vuran kadındır çünkü Nazan Öncel."
5082,"Nitekim “Ben sokak kızıyım”ın ekranlara yansıması yine “öteki” kadın… Esas “sevilen” kadına rakip çizilen hastalıklı sevgilerin kadınını, Yeşilçam “fettan” kadın tipinin günümüz hikayelerine yansımasını izliyoruz. Kadının sevgisini, sosyopatlık derecesine indirgeyen ve bu kadını hikayede “alternatif karakter” olarak veren birtakım abilerimizin işlerinden geçilmiyor kanallar. Bu noktada Mahinur Ergun’un “Hayat Şarkısı”yla yarattığı “esas kadın” tiplemesini bir köşeye ayırmakta fayda var. Sountrack‘a bir Nazan Öncel iyi gider doğrusu dedirten cinsten."
5083,"Biz ki Yeşilçam Sineması’nın Neriman Köksalcı, Lale Belkısçı izleyici kitlesi; 90ların Nazan Öncel’i, Umay Umay’ıyla büyüyen “sokak kız”ları nitekim izlemeyelim izletmeyelim artık, hâlâ divan edebiyatı figürüymüşçesine kadının sevilen olmak dışında hiçbir vasfı olmadığı hikayeleri. Divan geleneğinin “gölge kadını” olmadığımız hikayeler diliyoruz efendim. “İşiniz gücünüz yok mu yani, herkes bu kadar hoş mu yani, bilmem anlatabildim mi” hikayelerinden sıkıldık diyoruz. Anlayacağınız “böyle sürmez yok efendim…”"
5084,
5085,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5086,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5087,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5088,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5089,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5090,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5091,Yazar: Neslihan
5092,
5093,Belki şehre bir film gelir 
5094,Bir güzel orman olur yazılarda 
5095,"İklim değişir, Akdeniz olur "
5096,Gülümse
5097, 
5098,"Şehre bir film değil ama bir tiyatro geldi. 8 Mart anısına devlet tiyatrolarından Anton Çehov’un Üç Kız Kardeş isimli oyununu getirdi belediye. Burada bu öyle nadir gerçekleşen bir etkinlikti ki kadın, erkek, çoluk-çocuk doldurduk salonu. Doldurmak ne kelime 500-600 kişilik salonda kucak kucağa oturmamıza rağmen koridorlarda, merdivenlerde, omuz omuza izlemek zorunda kaldı çoğu. Ben de çocukları alıp gittim. Evet bu bir çocuk oyunu değildi ama planımız oğlumun sessizce telefonla oynaması, kızımın onu izlemesi ya da kucağımda uyuması ve annelerinin çok istediği bir tiyatro oyununu izlemesiydi. Daha kapıdan girerken görevli adam “kızım bu çok sıkıcı bir oyun, sen bile sıkılacaksın, çocuklar hiç durmaz” diyerek içeri girmemizi istemedi. (Umarım kulistekiler adamın beni bu oyunun ne kadar sıkıcı olduğuna ikna çabasını duymamıştır..) Kibarca ‘bi deneyelim’ deyip içeri geçtik neyse. Ama o hengamede türlü ötekileştirmeler, 8 Mart, oyun nezdinde Rusya vs kafamda canlanırken içimin arka fonunda hep şu yukarıdaki şarkının mısraları çalmaktaydı."
5099,"Bu şehirde en çok isyan ettiğim nokta her biri 5-6-7 çocuklu hanelerde kadınların bir de çocuk üzerinden dışlanıp, itilip-kakılmasıydı zaten. Bu ‘etkinlik’te de aynısı oldu. Komşularım “aaa iki çocukla kalınır mı, çok az, daha gençsin, doğursana” yorumları yaparken, kendilerinin de en az benim iki katım kadar çocukları varken, ben bu şehirde iki çocuğu hiçbir yere sığdıramıyorum. Sadece burada da değil, geçen yıl bir İstanbul seyahatimizde toplu taşımada, kafede, restoranda velhasıl toplu mekanlardaki tanımadığımız kişilerden gelen uyarıları, baskıcı müdahaleleri, ‘cık’lamaları duymadan nasıl rahat bir gün geçirebilirsiniz ki?… Neyse buraya dönersek, bir kadınlar günü etkinliği yapıyorsunuz. Bu toplumda en yerleşik kadın rollerinden biri çok çocuk sahibi olmakken, dahası kadınların tek başına onların bakımını üstlenmesi beklenirken, yaptığınız etkinliğe ancak çocukla gelebilecek kadınlar için hiçbir çözüm üretemiyorsunuz. O bir saatlik etkinlik için bir çocuk odası yapıp, anneleri yılda bir gün şurada vakit geçirirken çocukları da oyalayıp, oynatamıyorsunuz. Öyleyse batsın bu 8 Mart… Dünya kadınlar günü falan da olmasın… Sonuçta benim gibi inatçı birkaç anne dışında salonu liseli kızlar, partnerlerine eşlik eden genç erkekler ve tabir-i caizse ununu eleyip eleğini asmış yaşlılar doldurdu. Orta yaş kadın kitlesi 8 Mart’ta bile yoktu…"
5100,"Bu küçük Güneydoğu şehrinde bir diğer isyan noktam ise çok çocukluluğun kadının geleneksel rolüne bu kadar içkin olmasının yanında çocukla dışarı çıkmış kadının abes, had bildirilebilir, ayıplanır bir şekilde karşılanması. Özellikle hastanede bu tavırla çok sık karşılaşırsınız. Kadın hasta çocuğunu kucağına, diğerlerini etrafına toplayıp hastaneye gelir. Yol boyunca ve hastane koridorlarında öff-pöf nidalarıyla, cık cık lı bakışlarla karşılanır. Hastane yani gidilebilecek en kabul edilebilir kurum bile böyleyken, buralı kadınların en azından bir kısmının ısrarla şu salona kadar bile gelmiş olması benim adıma çok sevindirici. Ben bu ufak şehirde pekiştirdim dışarda çocukların varlığından utanmama duygumu. Çünkü farklı farklı şartlarda, kültürlerde ve coğrafyalarda da olsak gördüğüm ortak nokta kadının sosyal hayatta VAR olabilmesi için ısrarcı olması gerektiğidir."
5101,"Etkinliğin herkese açık olarak duyurulmasına rağmen salon tıklım tıklım dolunca yapılan “erkekler ayağa”, hemen sonrasında da “erkekler salon dışına” anonsları ayrı bir saçmalığın sembolüydü sanki. Evet, bir 8 Mart programında kadınlara öncelik verilebilir, bu çok anlaşılır bir durumdur. Ama bunu salon böyle dolduktan sonra yapmak abestir. Zaten erkeklerin çoğu tüm yıl olduğu gibi pişkinliklerini bozmadan ne oturdukları yerleri ayaktaki kadınlara terkettiler ve ne de salondan çıktılar. Organizasyonun eksiklik ve hataları bir tarafta, erkeklerin müdanasız tavrı görülmeye değerdi… Çoğunluğu erkek olan bir salon dolusu insan içinde “kadınlar dışarı” anonsu yapılsaydı kaç kadın solunda kalmaya devam edebilirdi ki?… En az erkekler kadar pişkin olmak da sosyal hayattaki yerimizi korumak için gerekli sanırım."
5102,"Son olarak, sloganlardan hiç hazzetmesem de 8 Mart deyince en çok “kahrolsun kapitalizm” sloganı geliyor dilime. Kadınlar günümüzü cebimizi boşaltarak kutlamak isteyen AVMler, alış-veriş siteleri, bankalar, türlü türlü işletme buna sebeptir. Belki de bu nedenle 8 Mart’ta şehrime alış-veriş panayırı değil de Çehov’un oyununun geldiğini duyunca pek bi mutlu oldum ve gidiverdim etkinliğe."
5103,Sonuç ne mi oldu? Çocukların ikisini birden sıkıştırdığım tek koltuktan yüzüncü defa “hanım çocuklarını kucağına al” ikazını duyunca çocukları önce ayağa diktim. Sonra yorulanı sırayla kucağıma alırken bir yandan da tepemizdeki kalabalığın artmasıyla yükselen sinir kat sayım sayesinde ilk 15 dakikada salonu terk ettim. Bir arkadaşımın tabiriyle “sanata olan orantısız ilgi”ye ve çocuklu kadına had bildiren kalabalığa daha fazla direnemedik. Çocukları sessiz ve uyumlu durdukları için tebrik edip salondan çıkardım. Bizde 8 Mart böyleydi.
5104,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5105,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5106,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5107,Yazar: Jinan Deena*
5108,Çeviren: Sümeyra
5109,
5110, “Yaşlandığın zaman yalnız kalmayacak mısın?” diye soruyorlar. 
5111,Çocuk istemiyorum.
5112,"Evet, beni duydunuz. Ben, bu toplumun yetişkin kadın bir üyesi, çocuk sahibi olmak istemiyorum. Sadece şu an değil, hiçbir zaman."
5113,"Pek çok insanla bu diyaloğa girdim. Ergenlik yıllarımdan beri, evlilik ve çocuklar her zaman konuşması zor konular oldu. Hayır, insanların her zaman varsaydığı gibi fiziksel sıkıntılarım ve sağlık sorunlarım yok. Sadece kişisel olarak, çocuk sahibi olmak istemiyorum. Elbette siz kasada ödemenizi yaparken çocuğunuzu kucağımda tutabilir yahut evinize ziyarete geldiğimde onlarla birkaç dakika oynayabilirim. Çocuklardan nefret etmiyorum, sadece kendi çocuğum olsun istemiyorum."
5114,Size sebebinden bahsedeyim.
5115,Hayatımın çocuk sahibi olmaktan daha derin bir amacı olduğunu hissediyorum. 
5116,"Bu sizi gücendirmesin – sizin hayatınız çocuk sahibi olduğunuz/olmak istediğiniz için daha değersiz değil. Bununla birlikte, ben daha fazlasını yapmak istiyorum. Dünyayı değiştirmek istiyorum. Diğerlerine yardım etmek istiyorum. İnsanlık için, dünyada ne yanlışsa onu değiştirmek istiyorum ve tüm zamanımı bu amaca adamak istiyorum. Çocuk sahibi olmak, beni iki amaç arasında seçim yapmaya zorlayacak. "
5117,"İşim ve ailem arasında bir denge kuramayacağımı biliyorum. Kadınlar her zaman kariyerlerinin ya da aile yaşamlarının bir kısmını diğerine odaklanmak için kurban etmek zorunda kalıyorlar. Belki siz bu dengeyi kurabiliyorsunuzdur, ama ben biliyorum ki, eğer kariyerimde başarılıysam, aile yaşamım acı içinde olacak. Eğer aileme odaklanırsam da, tam tersi. "
5118,"Bazıları çocuk istemediğim için beni bencillikle suçluyor. Bence asıl bencilce olan, gerçekten istemediğin halde, toplumu ve etrafındakileri tatmin etmek için çocuk sahibi olmak. “Peki, gelecekteki kocan çocuk isterse ne olacak?” diye soranlar için, cevap çok basit. Bir ömür birlikte olacağım adam, benimle aynı görüşü ve ihtiyaç sahiplerine yardım etme tutkumu paylaşmalı."
5119,Arkadaşlarım ve ailem deli olduğumu düşünüyor. “Yaşlandığın zaman yalnız kalmayacak mısın?” diye soruyorlar. İleride kendimi yalnız hissedebilirim diye mi çocuk yapmalıyım? Ne dediğinizin farkında mısınız? Bu çocuk sahibi olmak için en salakça sebep. 
5120,"Eğer hayatım istediğim gibi ilerlerse ve istediğim şeyleri yapabilirsem, yalnız hissetmeyeceğim. Kendimi tamamlanmış ve başarmış hissedeceğim. Kız kardeşlerimin ve arkadaşlarımın ziyaret edebileceğim çocukları olacak. Birlikte zaman geçirebileceğim bir eşim olacak."
5121,"Bir kadının çocuk sahibi olmak istememesi tamamen normaldir. Bu bizi sorunlu ve anormal yapmaz. Sırf toplumun kadınlarının büyük bir çoğunluğu çocuk sahibi olmak istiyor diye, biz istemeyenler yanlış değiliz. "
5122,"Eğer istediğiniz hayatı benim müdahalem olmadan yaşıyorsanız, neden benim kendi hayatımı nasıl yaşamam gerektiğine karışma hakkını kendinizde buluyorsunuz? Hey, eğer sizi mutlu eden buysa, hayatınızı yaşayın. Ben de beni mutlu eden şekilde yaşayacağım."
5123,"Tüm kadınların aynı zamanda “anne” olduğunu varsaymaktan vazgeçin. Sadece çocuk sahibi olmamayı “seçmiş” kadınlar için değil, çocuk sahibi “olamayan” kadınlar için de. Bu tartışmak için çok hassas bir konu, çocuk sahibi olmak isteyip de olamayan kadınlar için, neden çocuk sahibi olmadığını sormanız, çok hassas bir noktaya parmak basmanız demek. "
5124,"Seçimi kendilerine ait ya da değil, çocuksuz kadınlara saygı gösterin."
5125, 
5126,*Jinan Deena Filistin-Amerikalı yazar. Syrian American Medical Society için çalışıyor. 
5127, 
5128,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5129,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5130,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5131,Konuk Yazar: Zeynep
5132,
5133,Annem bir haftalığına bizde.
5134,"“Canan, Seyfi’nin çayı bitti!”. Çay bardağını işaret eden gözlerle sessiz ve yandan bir fısıldama…"
5135,"Hatırlıyorum bunu bir yerlerden. Yıllar yıllar evvel, ortaokul–lise yıllarım… Misafir gelecek birazdan. Annem sıkı sıkı tembihliyor:"
5136,"Gözün misafirlerin çayında olsun, biter bitmez hemen tazele!"
5137,"Mazallah gözden kaçar da, biraz bekler de onlar kendileri çaylarını tazelememi falan rica ederlerse çok ayıp olur misafirlere… “Bir de evde genç kız olacak derler!”. Bir iki bardak olsa neyse de, birini takip ederken diğeri kaçıyor illa ki gözümden. Annem yine aynı ses tonuyla: Canan! Cevriye teyzenin çayı bitmiş…"
5138,"Gözleri çay bardağında, ağzı yandan fısıldıyor…"
5139,"Yıllar geçti üzerinden. Tam da annemin istediği gibi yaptım. Okudum, elime mesleğimi aldım, çalışıyorum, para kazanıyorum ve kimseye muhtaç değilim. Ama tabi bununla da yetinmedim. Hayırlı bir kısmet bulup evlendim. Eee, evlenene çocuk yakışırdı. Onu da doğurdum. Şimdi hem çalışıyorum hem evimi idare ediyorum hem de çocuğuma bakıyorum. Reçel, hatta turşu bile yapabiliyorum üstelik…"
5140,"Sabah ben işe gitmek için hazırlanmaya çalışırken annem “Kahvaltı hazırlamıyor musun?” diye sesleniyor salondan. O an oğlum onu bırakıp gidiyorum diye mızıldanıyor yanımda. Diğer yandan eşim giyecek ütülü gömleği kalmamış diye söyleniyor. Ben haftada bir toplu ütü yapıyorum, her sabah tek tek uğraşamıyorum."
5141,"Eşim bekarken annesi her akşam yarın hangi gömleğini giyeceksin diye sorarmış. Sabah da ütüleyip kapısına asarmış. Hani olur da istediği gömlek yıkanıp ütülenmemişse vay haline kayınvalidemin. Sabah kriz çıkarırmış eşim evde. Böyle bir krize nişanlıyken şahit olmuştum. Annene de bana da lütfen böyle davranma diye uyarmıştım Allah’tan. O kadar abartmıyor şimdi ama alışmış işte. Ütülü gömlek bulamadıysa hesabını bana sorma hakkınının olduğunu düşünüyor. Aynı işe beraber gidip geliyoruz eşimle. Dönünce eşim uzanıp dinleniyor. Ben de yemeği hazırlıyorum, bulaşık, diğer ev işleri, çay sevisi falan… Tabi çocukla ilgilenme kısmı da var. Eşimden bir bardak çay getirmesini bile isteyemem ben, ne bileyim garip geliyor. Kalkıp kendim alıyorum istemektense, o da zaten çayı bitince bardağını bana uzatıyor. Bir akşam daha böyle geçiyor ve annem “Sen de hiç dinlenemedin ki kızım” diye dertleniyor. Ama işi bırakmama da razı değil, “O kadar emek verdin yıllarca, şimdi emeğinin karşılığını almayacak mısın?” diyor. Sanki şu an eskisinden fazla emek vermeye devam etmiyormuş da o günlerin keyfini çatıyormuşum gibi. Zaten öyle bir lüksüm de yok, eşim çalışmamın ailemiz ve geleceğimiz için daha iyi olduğunu düşünüyor."
5142,"Bir haftanın sonunda evine dönüyor annem. Arıyorum vardın mı diye. Baktım ağlıyor, sinirleri bozulmuş. Çiçek gibi bıraktığı evi darmadağın etmiş evin geride kalan erkekleri. Başka kız da yok ki onların ardını toplayacak. “Niye sinirleniyorsun ki anne?” diyorum. Hadi kocanı değiştiremezdin, yirmi sene boyunca ne iş yaptırdın ki kendi oğullarına, senin olmadığın o bir haftada yapsınlar?"
5143,"“Onlar erkek ne anlayacaklar?” diyor annem. O zaman sen niye ağlıyorsun şimdi, ben de onu anlamıyorum…"
5144,"Oğlum evdeki temizlik aletleri ve ütüye taktı kafayı. Fişlerini prize takmaya çalışıyor diye, iş arası oyuncakçıya gidiyorum, oyuncak ütü ve süpürge almaya. Bakıyorum, erkek çocukları için tasarlanmış oyuncaklar bir tarafta, kızlar için tasarlanmışlar diğer tarafta. Erkekler için kahramanlar, arabalar, silahlar… Kız çocuklar için süslü püslü barbieler ve oyuncak ev aletleri… Süpürge de orada ütü de, çanak çömlek de, oyuncak vileda seti de… Hepsi pembeli morlu… “Hey Allahım!” diyorum, alıyorum pembeli morlu bir temizlik seti, işe dönüyorum. Asansörde kadın bir çalışma arkadaşıma rastlıyorum. Elimdekimlere bakıp “Aaa! Ben senin bebeğini erkek biliyordum” diyor. Evet diyorum, “Erkek ama temiz olmanın erkeği kızı mı var?”"
5145,"Bakıyor öyle, bir şey demiyor. Eve getiriyorum, oğlum çok seviyor oyuncaklarını, nereye gitsek onları da taşıyor yanında. Görenler “Ya hu çocuğa niye kız oyuncakları aldınız?” diye söyleniyor…"
5146,"İş çıkışı, çocuğu almadan önce koşa koşa kuaföre uğruyorum bir gün. Amacım vakitsizlikten bakamadığım için dökülüp duran saçlarımı kısa kestirip rahatlamak. Kuaför beni en son bekarken görmüş. Yıllar geçmiş aradan, tanıyamıyor bir süre. Hatırlayınca “Kız ne olmuş sana böyle, hiç bakmamışsın kendine” diyor. Vakit mi var diyorum. “İyi siz bakmayın kendinize, sonra kuaförlerden çıkmayanlar gelip alsın kocanızı elinizden” diyor. Haklı kendine göre… Müşterilerinin çoğu o segmenttenmiş. “Ben gördüğüm için biliyorum şekerim, akılları bekarlardan çok evlilerde böylelerinin” diyor. “Bak kendine azıcık kapmasınlar kocanı elinden” diyor. Öyle ya kocalar “kapılası” varlıklar. Biz kadınlar öyle mi? Allah muhafaza kocayı başkasına kaptırıp da dul kaldık mı artık kim alır bizi, hele bi de çocukla?"
5147,"Zaten işte başım şişmiş, daha çocuğu alıp eve gidip yemek yapacağım. Çok uzatmıyorum, dinleyip geçiyorum. Bir yandan da kurcalanıyor beynim. Kocamı kaptırsam ne değişir hayatımda diye düşünüyorum. Tamam yalnız kalabilirim, ama bir yük azalır sırtımdan. Yine de “kapılası” olan şey, işten gelince yoruldum diye uzanan kocam…"
5148,"Kayınvalideme uğruyoruz akşam. Ömrünü oğullarına ve kocasına hizmetle geçirmiş. Hiç kızı da olmamış ki yardım etsin. “En son çocuğumu kız olsun da bir işin ucundan tutsun diye doğurdum” diyor. Şans işte… İyi ki erkek olmuş. Yoksa evlenene kadar kızcağızın ömrü üç erkeğe hizmetle geçecekmiş, sonrasının ise farklı olacağını pek sanmıyorum."
5149,"Derdim bir kadının ailesi için bir şeyler yapması değil tabiki… Çoğu şeyi hiç gözümüze batmadan, fark bile etmeden yapıyoruz seve seve. Ama düğün fotoğraflarımdan bugüne bakınca, daha gençleşmiş bir adam ve göz altları çökmüş bir kadın görüyorum. Adamın bakışları değişmemiş, ama kadının bakışlarında bir yorgunluk… İster istemez sorguluyorum: Kim yapıyor bunu bize? Kocalarımız mı, oğullarımız mı? Yoksa kızına bir yandan aman oku, elinde mesleğin olsun derken bir yandan yemek yapmayı öğreten, ama oğluna sadece “Sen derslerine çalış yeter” diyen annelerimiz mi? Oğlu misafir gelince odasına çekilebilirken, kızını misafirlerin çayını gözlemekten sorumlu tutan kayınvalidelerimiz mi? Yoksa, kuaförlerde kendileri güzelleşirken, onlar için güzelleştiği erkeklerin gömleklerini ütüleyen kadınların, bazen bıyık aldırmak için bile kuaföre uğramaya vakit bulamadığını düşünemeyen, o başka başka kadınlar mı? Ya da aslında kendimiz miyiz her şeyin sorumluluğunu içgüdüsel olarak üstelenip yine kendimizi feda eden?"
5150,"Erkeklerin kadınlara şiddetini gündem ediyoruz hep de, bu toplumun kadınları olarak hemcinslerimize yaptıklarımıza ne zaman dönüp bakacağız? Biz oğullarımızı ve kızlarımızı büyütürken annelerimizin hatalarından ders çıkarmayı başarabilecek miyiz? Merak ediyorum, o günleri yaşamak nasip olursa bir gün, erkek torunumuza mavi oyuncak ütüler bulabilecek miyiz oyuncakçılarda acaba? Yoksa o zaman da hala oyuncakları bile erkek ve kız çocuklar için diye ayrıştırmaya devam ediyor mu olacağız?"
5151,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5152,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5153,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5154,
5155,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5156,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5157,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5158,Konuk Yazar: Haşime Kılıçaslan
5159,
5160, 
5161,“İnsanlar bir gülü bir senetle
5162, Değiştirmeye alıştılar”      Gülten Akın
5163, 
5164,Başımı yeni örttüğüm günler. içim içime sığmıyor. Yeni bir dünya benim için. Tek kaygım gezip tozmakken şimdi Tarık Tufan’ın gazetede yayınlanan yazılarını kesip odamın duvarına yapıştırıyorum. ” Bizim görmediğimiz hiç bir soğuk ev kalmayacak.” Ucuz ekmek kuyruklarında yüzünü saklamaya çalışan kızların hikayeleri var aklım da…
5165,"Koca saatten aşağıya doğru yürüyorum. Karşıdan bir anne ve çocuk geliyor. Çocuk birşey istiyor. Tutturmuş, belli. Anne ikna çabasında. Kadın birden oğluna “susmazsan seni bu öcüye veririm” dedi. Camekandan yansıyan aksime baktım. Krem renk pardüse, krem eşarp… Aklımdan öcü olamam, üzerimdekiler açık renk geçiyor. Kadın hırsla kolumu tuttu ve “kız şuna!” dedi. Sadece “ben ben öyle bir şey yapamam” dedim. Çocuğun korku dolu gözleri…"
5166,"Yıllar geçti. Başörtüsü eyleminden gözaltına alınmış, Tokatlı bir arkadaşla Fatih’te yürüyoruz. “Haşime kimse bizi görmüyor ve duymuyor. Ailede tek okuyan çocuğum. Annem dul, temizliğe giderek, merdiven silerek beni okutuyor. Benimle gurur duyuyor. Ben ona gözaltına alındığımı, okuldan atılacağımı nasıl söylerim?”"
5167,"“Biz hayaletiz, alış buna” dedim. İnsanlar bize baktıklarında öğretilmiş, ezberletilmiş korkularını görüyor ve sadece bağırıyorlar. Bizi duyamazlar, biz hayaletiz!"
5168,Sonra zar zor bazı arkadaşlar okumak için yurt dışına gittiler. (Bazılarının fantezi dünyasında araplar müthiş paralar döktü) Arkadaşım aradı. Çok zor durumda olduklarını söyleyince para bulmak için kapıları aşındırmak zorunda kaldım.
5169,"Büyük bir dernek. Bir tanıdık aracı oldu ve yönetim kurulu toplantılarına katılacağım. Büyük ve gösterişli … Odaya girdim. Tanışma faslı. Bir kaç akademisyen, bir kaç bilmem ne müdürü ve bir kaçta işadamı. Durumu izah ettim. Çok lakayt bir hava var üzerlerinde. En son akademisyen olan ” Ohooo onlar iş bulmuş, para biriktirmeye bile başlamışlardır. Burada da seni kekliyorlar” deyiverdi. Diğerleri onu onaylayan bir kaç laf etti. Yine odada ki tek hayalet ve tek kadınım. Ayağa kalktım. Ceketimi düzelttim ve açtım ağzımı yumdum gözümü. Nasıl pişkin ve iki yüzlü olduklarını örneklerle ve üstüne basa basa söyledikten sonra kapıyı hızla çarpıp odadan çıktım. Dışarıda arabanın yanında bizi getiren abiyi bekliyorum. Ellinde ciltli kitaplarla hızlı adımlarla geldi. ” Haşime seni çok beğenmişler. Çok akıllı ve cevval dediler. Sana dernekte iş teklif ediyorlar. Al bu kitapları da hediye ettiler” Arabanın içinde beni bekleyen arkadaşıma döndüm ve sinirden şurada zıplamak istiyorum, dedim. “Boşver, gidelim…”"
5170,"Bundan 8 yıl önce bir dernekte çalışıyorum. Tam başörtülü first leydi tartışmaları (cumhuriyet yıkılır mı, yıkılmaz mı?) sırasında bir konferansa davet edildim. Konuşmam kadın hakları, özgürlükler ve de başörtü tartışmaları üzerine. -Şekille uğraşmayı bize toplum mühendisleri öğretti. Önemli olan başı açık ya da örtülü siyasileri hak ve adalet üzerinden okumamız gerektiği- gibi şeyler söylerken “Çankaya’daki başörtüsü gazımızı almamalı” dedim. “Bu tek başına mihenk taşı olamaz” tarzı cümleler…"
5171,Ertesi gün Hürriyet’te birinci sayfada haber oldum. Gazeteci konferansa gelen imam hatipli kızlarında fotoğrafını çekmiş. “Tek tip dinlediler!” İnsan zekasına hakaret. Çocukların üzerinde okul formaları ve okul eşarbı var.
5172,Aman Allahım!
5173,"Sen misin haber olan. Tüm haber sitelerinin altında, forumlarda küfürler önce kadınlığımdan başlıyor, başörtümle devam edip anneliğimle bitiriyorlar.  Çok ilginç küfür, hakaret ve aşağılamalar…"
5174,Akşam ana haber bültenini izliyorum. Star TV ve Uğur Dündar sunuyor. Birden ekranda fotoğrafımı gördüm. İnsan önce inanamıyor tabii. Hürriyet’ teki tüm haberi okudu.
5175,"Ertesi gün sözlüklerde başlığım. Aman ne dalga geçtiler, ne dalga geçtiler. Bazılarına  ben bile güldüm."
5176,Kimse ne dediğimi bilmiyor. Herkes “zannettiği” bir ucubeye had bildiriyor. Bir çok İran’a çağrısı…
5177,"Bir köşe yazarı hakkımda yazı yazdı. “Belli ki çocuk yaşlarda örtülmüş, özgürlüğü bu sanıyor, zavallı, kızmayın ona” tarzında bir yazı.( kimse oradakiler hariç ne dediğimi bilmiyor.) Eski türk filmlerinden fırlamış bir karakter gibiyim. Hani kapıcının başörtülü eşi şiddete uğrar ve kadın derneği ona sahip (!) çıkar. Önce niye o kadar doğurdun diye azarlayıp sonra ona acırlar ya hani.."
5178,Asıl gol kendi mahallemden geldi. Genel başkan sekreterine arattırıp “konuşmasın” emrini lütfettiler.
5179,"Muhafazakar internet siteleri aradı. Karşı taraf olarak o küfürcülere cevap vermemi istedi. (Muhafazakâr camianın bir kısmı bizi rezil etti, müslümanlara zarar verdi zannında… )”Böyle fanatik söylemler müslümanlara zarar veriyor” Bazıları da ” yürü be koçum, seni kim tutar ” havasında."
5180,Sustum. Kimse dinlemeyecekti nasıl olsa. Herkes malzeme istiyordu ve ben bir tarafa(!) malzeme olmuştum.
5181,"Bu olaydan sonra dernek toplantısına gittim. Bir Allah’ın kulu – ne oldu? Sen bu cümleyi söyledin mi?  orada ne konuştun? – diye sormadı, sessizlik…"
5182,Anladım benden utandılar.
5183,"Hayaletim, söylediklerim ve söyleyeceklerim hükümsüz."
5184,"İnsanlar sizi ne kadar sevdiğini, beğendiğini söyler. Takdir eder hatta hayranlık ifadeleri doludur cümleleri. Sonra korku girer araya. Korku ve kaygı ilişkiye dahil oldu mu tüm sözler sakıt olur. Kimse sizinle ağırlık kaldırmak istemez. Işığı açınca kaçışıp, saklanan böcekler gibi etrafınızda kimse kalmaz. Siz hiç yokmuş ve hiç olmamışsınız gibi davranırlar. Yokluğunuz konforlu ve korunaklı."
5185,"Ben hayaletlere inanıyorum, bayım!"
5186,"Onları gördüğünüzde tüm korkularınız hortlar. Öğretilmiş ezberlerle bağırıp, çağırırsınız."
5187,Siz hiç hayalet oldunuz mu? Ya da nur topu gibi bir hayaletiniz var mı?
5188,"Bu bir mağduriyet yazısı değil, bayım!"
5189,Sizce de şu meşhur ezberlerimizi gıdıklamanın zamanı gelmedi mi?
5190,Birbirimizle ağzımızı köpürtmeden konuşmaya başlamanın zamanı…
5191,Her devrin pazarlamacıları konu dışı…
5192,"Geçen gün bana öcü dedikleri camekana baktım. Tam oraya lüks tesettür kıyafetleri satan bir mağaza açılmış. Bir şişme mont bin lira, irkildim…"
5193, 
5194,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5195,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5196,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5197,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5198,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5199,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5200,Konuk Yazar: Hüsniye
5201,"
"
5202,"Bu yazıyı uzun süre önce yazmayı planlamıştım ancak gündelik işlerin yoğunluğu arasında bir türlü vakit bulamamıştım. Aradan geçen zaman içerisinde “Bazı Başörtülüler Daha Makbul” anlayışını pekiştirecek bir dizi konuşmayla karşılaşınca dayanamadım, kendimi biraz zorlayarak da olsa blog vasıtasıyla sizlerle dertleşmeye karar verdim."
5203,"“Makbul başörtülü” tamlamasının bir kavram değil, birçoğumuzun hayatının farklı safhalarında deneyimlediği bir gerçeklik olduğunu varsayıyorum. Başörtülü bir kadın olarak içinde bulunduğunuz kurumları, söylemleri, uygulamaları birazcık yüksek sesle eleştirirseniz hemen makbul olma alanında uzaklaştırılırsınız. Eğer biraz daha ileri giderseniz arkanızdan sizi ah’larla vah’larla anarlar, bazen doğru yolu bulmanız için dua ederler, en olmadı aba altından sopa göstererek sizi hizaya sokmaya çalışırlar. Blogda yazan yazıları takip edenler bunun gerçek olduğunu çok iyi bilirler. Beni bu yazıyı yazmaya iten şey, büyük laflar ederek ya da genellemeler yaparak bazılarımızın ne kadar “makbul” olmadığını göstermek değil, birkaç ay öncesinde şahit olduğum bir olaya dikkat çekmek."
5204,"Son dönemlerde gündemimizden, siyasilerin dilinde düşmeyen malum bir terör örgütü var: Fetö. Bu örgütü ima edecek herhangi bir söylem, yoğun bir şekilde karalanmakla kalmıyor ima eden kişinin sesi “Sen şucu musun, bucu musun?” tarzında ithamlar ve iddialarla kısılıyor. Geçtiğimiz aylarda Facebook’ta “Burçin’in Galaksisi”, “Başörtülü Bir Kızın Büyük Başarısı” başlıklarıyla bir video dolaşmaya başladı. Ben de izleyince heyecanlandım, gurur duydum ve videoyu paylaştım. Gezegeni bulan kişinin sevdiğim bir hocamın kuzeni olduğunu duyunca da içten tebriklerimi yolladım. Ertesi gün sayfamı açtığımda ise bir gün önce videoyu övenlerin “Kandırıldık” nidalarıyla karşılaştım. “15 Temmuz’dan sonra olaylara daha eleştirel yaklaştığını” iddia eden bazı arkadaşlar, Facebook profillerinde detaylı bir araştırma yaparak Burçin’in Fetöcü olduğunu saptamışlar. Aradan biraz daha zaman geçince gördüm ki gezegeni Burçin bulmamış, her şey bir “algı operasyonu”nun bparçasıymış yani iddialar bu yöndeydi. Rüzgâr bir kere tersine esmeye görsün, bir gün önce “Ay’a çıkacaktınız da başörtüsü mü size engeldi. Yürü be kardeşim” diyenler bir gün sonra “Pis Fetöcü. Her şeyiniz sahte. Bir de başörtü takmışsın, utan kendinden” diye Burçin’e “haddini” bildirmeye kalktılar. Benim için işin en komik kısmı, birilerinin anında organize olup, bu videoyu şikâyet edip, profillerden kaldırmaları oldu. Ben de nasibimi aldım tabi ki… Burçin’in yaptığı konuşmayı dinledim, açıklamaları okudum herhangi bir siyasi gönderme yapıyor mu, “Fetöcü kimliğini” vurguluyor mu diye. Hiçbir ize rastlayamadım ama belki de hepsi benim kusurumdur, gören gözlerim çoktan şaşı olmuştur.  Benim anladığım, Burçin’in başarısının kutlanması için elin Amerikalısının bir gezegene onun ismini vermesi falan mühim değildi. Önemli olan onun bu ülkenin siyasi erkleri tarafından belirlenen “makbul” statüsüne giremeyecek bazı hasletlere ya da geçmişe sahip olmasıydı."
5205,"Başta da söyledim ya, “bizim mahalle”de başörtülü bir kadın olarak kendi çevrenize baş kaldıracak eylemlerde hatta bunları ima eden herhangi bir söylemde bile bulunursanız “makbul” olma vasfını asla kazanamazsınız. Hele de siyasi alana bir dokunursanız vay halinize. Kimse size meydanlarda sahip çıkmaz, televizyonlarda göklere çıkarmaz, gazetelerde haberinize yer verilmez, parmakla gösterilmek bir yana bir anda görmezden gelinirsiniz."
5206,"Asıl derdim, Burçin’in hakkını savunmak ya da savunmamaktan öte, toplumdaki “makbul” sayılma halinin nasıl da değişken ve gerçeklikten uzak olduğunu göstermekti. Bu yüzden bir kez daha diyorum ki “”yaşasın makbul olmayan kadınlar” dayanışması."
5207,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5208,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5209,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5210,Yazar: Meryem Selva
5211,
5212,"Son yıllarda sosyal medyada bir grup yorumcu türedi. Son yıllarda dediğime bakıp da ciddi ciddi son yıllarda sanmayın. Çok kökenci biri olsam grubun büyük büyük dedelerinin soyunu Yunanlılara dayandırırdım ama bu yazılık taşlama geleneğinde kalsın. Onun yerine kökeni en âşığından başlayıp en amigosuna kadar uzansın. Evet, evet yüzsün yüzsün amigosuna gelsin. Ama Amerikan gençlik filmlerindeki ponponlu kızlara değil. Halis muhlis Türk futbol kültürünün bir parçası olan amigoluğa gelsin. Unutulmaz futbol yorumcularının replikleri de türü zenginleştirsin. Neyse biz geleneksel sosyal medya kupası çeyrek final maçına gelelim. (Final değil. Çeyrek. Nedense hep daha çekişmeli geçtiğini düşünmüşümdür. Açıkçası özel bir nedeni yok.) "
5213,Ben spikeriniz İlker Yasin. İnanılmaz bir mücadele bizi bekliyor sayın seyirciler. Ana akım feministlerde iki stk üç maçtır cezalıydı. Bu maçta oynayacaklar. Sosyal medya İslamcıları ise dört dörtlük seriyle gruptan çıkmıştı. Bakalım bu akşam ana akım feministlere karşı ne yapacaklar? Hakem Cüneyt Çakır’ın düdüğüyle maç başladı arkadaşlar. (Adam aldı başını gitti hakemlikte. O Ses’e bile çıktı. Bizim çeyrek finali mi yönetmesin?). 
5214,"Şortlu top ana akım feministlerde (AAF). StkX topu sol kanattan StkY’ye attı. StkY’nin önü boş. StkY geliyor. Sosyal medya İslamcılarından A (SmiA) yetişti. StkY, sağda StkZ’yi gördü. Enfes bir çalım, şık bir paaas ve top stk Z’de. SmiA neye uğradığını şaşırdı. Toplan SmiA! Taraftar tepkili. Sahaya bir pet şişe geldi SMİ taraftarlarından. Yapmayın arkadaşlar. Çeyrek finaldeyiz. Yakışmıyor. Şu güzelim tabloya, şu güzelim atmosfere… "
5215,"Evet hakem maçı devam ettiriyor. StkZ’den devam ediyoruz. SmiB, StkZ’ye pres yapıyor. O da ne, StkZ kurtuldu. StkZ gidiyor. StkZ kanatlandı. Adeta bir jet. Z, Z, Z geliyor, Z ceza sahasında, SMİ’den kimse yok, Z kaleciyle karşı karşıya. Z geliyor, Z vurdu gol oldu. Ağlamak istiyorum sayın seyircileeer… "
5216,"SMİ teknik direktörü sinirli. Futbol şube sorumlusu yardımcı antrenörün ceketini yırttı. “Bunlar da oyuncuysa bizimkiler ne?” diyorlar. Ve örtülü top SMİ’de. Topa vuran vurana. SMİ’liler çok sinirli. Affetmiyorlar. SmiA topu aldı, StkZ’den sıyrıldı. SmiB’ye gönderdi. SmiC sol kanatta top bekliyor. “Ben boşum!” diyor âdeta. SmiB görmüyor. Topu SmiA’ya geri gönderiyor. SmiA geliyor. SmiA Stkları tek tek geride bırakıyor. SmiA önde. Yıldırım gibi gidiyor. SmiA vurduuuuu, aut…"
5217,"Taraftar ağlıyor. “O gol kaçar mı beee!” diyor… SMİler üzgün ve de süzgün… “Neden kimse bunu görmüyor?” diyorlar. SMİ’nin amigosu çıkıp taraftarı son kez fişekliyor “Top şortlu değil örtülü ondan” diyor. “Futbol erkek oyunu” diyor. AAF’den cevap geliyor “Bu erkek egemenliğinin kadına dayattığı birşey ve kadın pasif alıcı” diyor. SMİ’liler “Örtülü top yasağı devrinde yaptıklarınızı iyi biliriz” diyor. (Bir zamanlar bütün örtülü toplar birinci ligden toplatılmıştı. Futbolcuların oynarken ayağına dolanması gerekçe olarak gösterilmişti.) AAF  altta kalmıyor, “Bu maçta görmeniz gereken kadınların giyimi üzerinden erkeklerin politika yapması” diyor. SMİ’liler “Sizi iyi biliriz. Samimi değilsiniz. Top seçerseniz” diyor ve şortlu topa vuruyorlar. Hakem oyunu durduruyor. "
5218,İnanılır gibi değil. Sahada iki top var sayın seyirciler. Hem penaltı hem gol de değil. İki top. İki takım da kendi kendilerine oynuyorlar. Taraftar birbirine girmiş durumda. Amigolar coştu. Hakem şaşkın ben spikeriniz şaşkın. Amigolar sahaya giriyor. “Her şey ku pa i çin… Her şey ku pa i çin… Her şey kupa için… Her şey”… 
5219,Toplar sahada öylece unutulurken hakem maçı bitiriyor. Ne AAF ne SMİ yarı finale çıkıyor. 
5220,(devam edecek…)
5221,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5222,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5223,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5224,Konuk Yazar: Aslı Meva
5225,
5226, 
5227,"Sabah olmuş. Uyandım. Her sabah yaptığım gibi yataktan kalkmadan telefonumu aldım, haberleri kontrol ettim. Bu gece de temiz dedim çok şükür. Önceleri sabah ezanından evvel kalkardım. Bu kadar erken kalkmaktan şikayetçiydim ama gün erken başlıyordu hiç değilse. Kahvaltıyı televizyonun karşısında tek başıma yaptım. Televizyon kanallarını gezdim bir haber var mı bir konuşan ses veren? Yoktu işte… Benim gündemimden uzaktı, ben de onların gündemine uymayıp gündem dışı kaldım. Evlilik programları sonra magazin programları derkeen öğleni bulan rahatlığımla bir de kahve içtim."
5228,"Öğleden sonra ne yapsam diye düşünüyorken aklıma takip ettiğim forum sayfaları geldi, bizimle ilgili bir haber duyum var mı diye. Tam bakacaktım ki vazgeçtim. Bir kahve daha içeyim dedim. Henüz kendime gelememiştim. İçinde bulunduğum duruma uyanmak istemiyordum. O yuzden uyku uyanıklık arası günün yarısı geçsin diye beynime hafif uyuşukluk veren saçma şeyler izleyip, kafeine gömülüyordum. Annem kafeinle aramdaki samimiyeti hiç sevmedi, ben de o henüz eve gelmemişken işleri hızlandırıyordum. Aslında işleri hızlandırmayı seven bir yapım vardır. Hemen olsun  istediğim, ya da bir an önce sonuca ulaşmak istediğim şeyler çoktu. Mesela yüksek lisansımın tezini bir türlü yazamadım, aslında aklımdan çıkmayan, yazamadığım için beni daha çok yoran tez ödevimi bitiremeyişim eve de yansımıştı. Ben biraz tez çalışayım dediğimde annem 2 saat sonra gelip hadi bitirdin mi tezini diyordu. Tezimi bitiremedim anne, keşke beni bitirmeden ben onu bitirseydim.  Ama bunların bir önemi yok şimdi…"
5229,"Kafeine doyduğumda yani artık midemdeki boşluğun devleştiği ve bir süre sonra da sinir katsayımın giderek arttığı zamanlarda aklıma geldi yine. Baktım haberlere her şey aynıydı. Başkanlık, operasyonlar, tutuklamalar… Neyse bugün de temiz dedim çok şükür."
5230,"Annemin ısrarla elime tutuşturduğu şişleri aldım, yarım bir battaniye varmış onu tamamlayacakmışım. Şişleri aldığım an elime bir daha bırakamayacakmışım gibi geliyordu. Sanki o şişler benim mahkumiyetim olacak, arkadaşlarımla buluştuğumda, ya da eve gelen misafirlerin yanında çıkarıp devam etmek zorunda kalacakmışım gibi, hiç bırakamayacakmışım gibi… Yok dedim abartma her şeyi abartıyorsun. Yakın bir dostum da aynı şeyleri söylüyor. Sen hep böyleydin abartıyorsun, rahatla biraz. Her şeyi kafana takıyorsun, fevri olmaktan vazgeç. Düşünme bunları, sonuçta nice suçlu insanlar dışarıda dolaşıyor. Ben suçlu muydum, suçluysam suçum neydi ki? Neyse dedim birazcık örgüden battaniyeye mahkum olmam herhalde. Bebek battaniyesi sonuçta çabuk biter. Bebek dedim de, kendi bebeğime hiçbir zaman örmediğim belki de öremeyeceğim battaniyeyi hamile olan kuzenimin ikinci kızına örüyorduk. Aynı yaştaydık ama o hızlı çıktı, bir an önce sonuca ulaştı. Çok da iyi oldu. Hayata tutunacak güzel sebepleri oldu. Bana da bir sebep olsun mutlu olayım diye çok uğraştı sağ olsun. Hayatımdan hiç çıkarmak istemediğim ve istemeyeceğim bir adamla tanıştırmıştı beni ama talihsiz bir zamanda talihsiz bir durumdan dolayı istemediğim bir biçimde sonuca ulaştı. Kafama takmamalıydım, sonuçta suçluyum diye bırakmamıştır beni. Adam vazgeçmiştir, benim yanımda durmaktan, adamlığından. Neyse bunların da bir önemi yok artık…"
5231,"Tek önemli olan şeyi bekliyorum günlerdir. Gerçi ben bir kez daha geçmiştim bu yoldan, çok değil 4- 5 ay kadar önceydi. Görevden uzaklaştırmam bitmiş mesleğime iade edilmiştim. Yine iade etsinler de beklerim diye düşünüyordum ilk zamanlarda. Beklemek erken evresinde güzel bir duygu, ümit dolu. Güzel anılara duygulara yoğunlaşıyorsun bu evrede. Sebepsiz gülümsemeler yerini kasıtlı gerilimlere bırakıyor ikinci evresinde. Anlamsız sorgulamalar, gerçek dışı kurgular ve sürekli takip etme arzusu. Acaba ne yapıyordur şimdi, beni ne zaman arar, profil resmini değiştirmiş mi? Mesaj atsam mı? Yok yok bu sefer o atsın. Yok ya ben bunu anlatmıyordum. Beklemekten bahsediyordum. İşte son evreden bahsetmedim size, isyan, bağırma ve kavgaların ardından gelen en son evre, bu kadar beklemenin üstüne yorgun bir beden ve zihnin inzivaya çekilmesi sonucu kişiyi rahat bırakması ve yakasından düşmesi ile sonuçlanıyor. Neyse ben ilk iki evreyi 2, 3 defa atlattığımdan bu son bekleme imtihanına direk 3. kurdan başlıyorum. Çaresizliğin verdiği boşvermişlik, nehirde akan bir yaprak parçası olmak filan işte, herkesin bildiği türden şeyler…"
5232,"Akşam oldu çok şükür, bir gün daha bitti. Bir gün daha yaklaştım sonuca. Pek hızlı olmuyordu ama olsun. En son beklediğim şeyler bana iyi gelmemişti ama bu kesin iyi sonuçlanacaktı. Sonuçta ilkinde görevime iade edenler şimdi niye iade etmesin diye düşündüm. Yani olumlu bir örnek vardı karşımda. Hem de örnek kendim oluyorum. Kendim bana örnek oldu nasıl bir işse artık. Telefonuma baktım gece, kimse mesaj atmamış aramamış. Haberlere baktım tekrar, temizdi. Bir film açtık kardeşimle. Hayat güzeldir! Hayatın güzel olduğunu düşünmediğim şu günlerde iyi gelir diye düşündüm. Hiç iyi gelmedi, daha beter etti. Kafeine başlayayım dedim ama annem hadi yat artık diye ısrar etti. Dinlemedim. Hiç dinlememiştim. Öğretmen olma dediğinde de dinlememiştim. O kadar puanı heba ettin dediğinde de hiç takmamıştım. Herkesin bir puanla kaçırdığı muhteşem üniversiteyi ben kaçırmamıştım. Öğretmen olma isteğim de karşı konulamazdı o zamanlar. İdealist ruhum pelte kıvamına geldi şimdilerde. Şimdi kızıyorum kendime, küfürlü kızmalarım. Buraya yazamam. Kendimi dinlediğim için mi kızıyorum, başkalarını dinlememe huyuma kafamın dikine gitmeme, görüşme dediği adamla görüşmeme… Kızgınlığımı buraya yazamayacağım kadar küfürlü."
5233,"Biraz güleyim diye kardeşimin açtığı programı izlerken, çağırdı babam. Khk yayınlanmış bir bak kızım. Nihayet beklemelerim sona erdi diye düşündüm. Bekleme imtihanımı yine veremedim, ikinci kez aynı imtihan diyordum kuzenime dün. Ama bak bugün vermişim meğer. Heyecanla açmaya çalıştım sayfaları. Tabi bir anda yoğunluktan sayfalar kilitlendiğinden açamadım, sonucu görmem için de biraz beklemem gerekecekti. Khk sayfası açılınca hemen altındaki eklere doğru ilerledim. Heh! İhraç listesi burada. Açtım ihraç listesine öğretmenlere doğru ilerledim. Çokça kişiyi atmışlar yine, kesin ihraç oldum diye düşündüm bir anda ama yok dedim niye ihraç olayım, sonuçta ilkinde iade edilmiştim. Yani olumlu bir örnek vardı karşımda. Hem de örnek kendim oluyorum. Kendim bana örnektim. İlerledim bulunduğum ile ve sonra ilçeye doğru. O zaman işte bekleyişlerim sona ermişti. İçimde tarifsiz bir rahatlama oldu. Beklemenin son evresinden farklı bir ferahlık karşıladı beni. İşte orada adım karşımdaydı. Orada öylece duruyordu. Ama ilk defa bu kadar tiksindim kendi, adımdan soyadımdan, yanında yazan baba adımdan da hatta ve doğum tarihimden. Karışmasın diye her şeyi yazmışlar. Alışmıştım ismimi bu ekranlarda görmeye. Kpss ile ilk atamamda da adımın yanında yazan mutluluğa, kazandığım üniversitede de adımın yanında yazan mutluluğa…. Bu sefer adım bana çok çirkin, çok anlamsız ve mutsuz göründü. Anlamsızca benim ona bakmamı bekliyordu. Ben baktım ve binlercesi baktı benim adıma ve belki de kendilerininkine. İşte bekleyişlerimin sona erdiği gündü bugün. İşlerin bu kadar hızlı olması beni sevindirdi. Sonuca ulaştım neyse ki. Sonuca ulaşmayı çok severim demiştim değil mi? Heh! Bir de şey vardı sen artık bir sonuç bekliyordun, bense karar veremiyordum o yüzden aramadım seni."
5234, 
5235,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5236,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5237,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5238,
5239, 
5240,"Bu sene de Sevgililer Günü 14 Şubat’a denk geldi! Trump’tır, Ohal’dir dinlemedi. Filmleri dizileri reklamları sokakları dükkanları aşk sarmaladı."
5241,"Aşk aslında epeydir satıyor, sattıkça yüzölçümü genişleyip derinliği azalıyor. Biz de zamanın ruhuna uyup Müslüman mahallesinde de piyasalaşan aşktan fragmanlar derledik. "
5242, 
5243,
5244, 
5245,
5246, 
5247,               Zor yıllların Kayıp Çocukları (2012)
5248, 
5249,“Kadın yatak odasında kabare kızı gibi olmalı” ama aşk deneyiminde “Mevlana gibi hamken pişecek yanarak olgunlaşacak ve bizi saf aşkla tanıştıracak” 10 maddelik hapı yutmalı.  röportaja tık  
5250,
5251, 
5252,"      5. Yükselen terapi piyasası kayıtsız kalamazdı. Her şeyin bir doğrusu var, aşkın da:  "
5253,
5254, 
5255,
5256, 
5257,
5258, 
5259, 
5260, 
5261,For the Rest of My Life 
5262,(Youtube yorumları ve duygulanımları tamamen ayrı bir dünya) 
5263,  
5264,
5265,
5266, 
5267,BONUS:
5268,"Yaşlandığımızı hissettiğimiz anlardan biri de, gençlerin yeni sosyal medya kullanımları ve watpad (O da neydi, gene mi yeni bir şey!?). Kim başörtüsünün ardında yaşanan aşkları merak etmezdi ki?"
5269,Kapalı Kızın Aşkı :) 
5270,
5271, 
5272, 
5273,"Tüm iri gözlü, anime karakterli, abdest sırası için kavga etmeli karikatürler ve daha bir sürü şeyiyle bu âlem aslında çok geniş. Sizin eklemek isteyeceğiniz bir şey var mı? "
5274, 
5275, 
5276, 
5277,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5278,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5279,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5280,Konuk Yazar: Nebiye Arı
5281,
5282,"Hayatım başörtüsü mücadelesi ile geçti nerdeyse, 12 yaşında aile arzusu ile örtündüm, sonra uğruna bazı şeyleri de feda ederek sahiplendim örtüyü. (Hatta bazen öyle aşırı sahiplendim ki kendim için belirlediğim hatları herkes için kural gibi çizerek yazılar bile yazdım.) 15 yaşında okula gidemediğim için kuralcılığı ve yasaklarıyla beni yıldıran bir Kuran Kursu’na gittim. (Sanırım ruhen dine en çok mesafe aldığım yıllarım diyebilirim) 17 yaşında başörtüsüne özgürlük için Urfa’dan başlayan yürüyüşe Konya’dan katıldım ve Ankara’ya 13 gün sonra yürüyerek ulaşmış olduk. (Ak Partinin iktidarda olduğu fakat başörtü serbestliği için erken dediği dönemlerdi galiba. Arkadaşlarımın meclise ellerinde Kuran ile yürüyüp gaz yedikleri zamanlardı) 19 yaşında İstanbul’da korsan* bir üniversiteye gidip 4 yıl boyunca normal üniversite hocalarından ilahiyat eğitimi aldım, fakat aldığım diplomanın mezun olduğum okulda bile bir geçerliliği yok. (Okulun öğrencileri ben başladığım zaman 800 filandı sanırım tamamen kadınlardan oluşuyordu sebebini artık tahmin edersiniz.) 28 yaşında bir kadın olarak tekrar YGS sınavlarına hazırlanmam da bu hikâyenin şimdiki zamanını kuruyor."
5283,"Geçen günlerde öğrendim ki; Konya’da bir imam-hatip ortaokulu bizim söke söke aldığımız özgürlüğü çocuklara dayatmaya başlamış. (E diyeceksiniz ki: -Nebiye günaydın yavrum, sen yeni mi ayıldın! Yok be gardaşım, yeni ayılmadım yenice öfkelenmeye başladım mevzuya. ) Bu ortaokul çocuklarına okulda başörtüsü zorunlu olmakla birlikte bir de yaş ayrımı filan yapmadan ferace giymek zorunlu tutulmuş. Beni daha da kaşıyan ise elbette olayı anlatan tanıdıklarımın“Zamanında önünü almak lazım tabi” sözleriyle uygulamayı oldukça haklı bulmasıydı. İşte olmayan çocuğum için o zaman öfkelendim. Bu kız çocuklarının bir kısmı zaten normal hayatta başörtüsü kullanmıyor, zengin olmayanlar dışında okul çevresinde yaşadığı için de o okula gitmek zorunda, alternatifi yok yani. Benim ortaokulda yaşadığımın tam tersini yaşayan çocuklar var; Ben okulun kapısına kadar örtülü içerde örtüsüz olmak zorundaydım. Bu çocuklar ise dışarıda istedikleri gibi okul kapısına gelince de örtülü ve feraceli olmak zorunda. Sizin de içinizde çıldırmaya yakın bir his oluşuyor mu acaba?"
5284,"Bazen kodaman ağabeylerimiz başörtülüleri beğenmeyince çıkıp diyor ya “Biz başörtüsü mücadelesini bunun için vermedik” diye, siz/biz de bunlar olarak sinirleniyoruz hani."
5285,Asıl biz başörtüsü mücadelesini önünüze her çıkan kız çocuğunu ya da kadını örtesiniz diye vermedik beyler! Bayanlar!
5286,"Allah insanlara “irade” verdiğini ve amelleri de bununla ölçeceğini söylüyor. Müslüman olduğunu söyleyen insanlar (aman sonra önünü alamayız diyerek) Allah’ın verdiği iradeyi gasp ediyor ve Rabblik taslayarak zorbalık yapıyor. Evet, efendim ağır filan konuşmuyorum hiç. Dindar nesil yetiştirmek adına her şeyin kılıfını, kabını, jelatinini değiştirince dindarlık yeşermiyor, çoğalmıyor, güzelleşmiyor. Her okulu imam-hatip yapıyor sonra hafızlık için okula gelmeyen, sınavı geçemeyen talebelere hocaları geçer not vermeye zorlayarak ahlaklı bir nesil yetiştirmeyi amaçladığınızı söylüyorsunuz. Komiksiniz.."
5287,Yeni Türkiye’de iradeleri gasp edilen kızlarla da “örtünmeme hakkı” için de sokakları dolduracağız böyle giderse.
5288,"Size kendi hayatımdan kesitler sundum, devletin ve kurumların zorbalığına baş eğmeyen kız çocuklarını anlattım aslında biraz da. Varın gerisini siz düşünün.."
5289, 
5290, 
5291,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5292,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5293,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5294,Yazar: Feyza
5295,
5296,"Bakmakla görmekle uğraşan bir alanda çalışan bir araştırmacıyım. İşim dikkatle bakmak. Yani öyle bir bakıp geçmek değil. Büyük resimlere bakarken onu parçalarına renklerine ışığına, tarihine anlamına etkisine bölüp parçalamak. Büyük resmin karşısında küçülmek küçülmek. Fırça darbelerinin arasında gezmek. Her bir darbenin öncesini sonrasını, tarihini bağlamını kurmak. İşim bu. "
5297, 
5298,"Lakin resim büyüyor durduramıyoruz. Darbe darbe, KHK KHK, başkan başkan, evet hayır büyüyen bir resmin içinde dolaşmak giderek zorlaşıyor. Kabaran boyalar arasında önümüzü göremiyorum. İşimi yapmak zorlaşıyor. Keşke herkes daha küçük resimler çizse…"
5299, 
5300,Dün içlerinde 320 akademisyenin olduğu binlerce insan OHAL uygulamaları kapsamında savunmaları dahi alınmadan KHK ile ihraç edildi. Bazı sosyal bilim bölümleri artık işlerini yapamaz hale geldi. Bazı sanat bölümleri fiilen artık yok. Bazı bölümlerde insan hakları hukuku veya başka bir sürü hayati konuyu öğretecek akademisyen kalmadı. Tabelası var kendi yok bir sürü üniversite var artık. Büyük resmin ortasında koca bir kara delik insanları yuttu. 
5301, 
5302,"Ben yine küçük resim peşindeyim. Ölçeğimi küçülttüm. Uzun yıllardır dostluğu yanımda olmasa ne yapardım dediğim bir arkadaşımın ihracını duyduğumdan beri sadece ona bakıyorum. İşi olmayanın pek yolu düşmeyeceği bir ilçeden çıkıp hukuk okumuş. Hukukla adaletin arasındaki ilişkiyi ilmek ilmek çözmeye çalışan bir insan hakları hukukçusu olmuş. İnsan Hakları Avrupa Mahkemesi’nin kodlarını çözmüş. İnsana, mücadeleye, dayanışmaya ne kadar ihtiyacımız olduğunu, devletler arası anlaşmaların ortaya koyduğu hak hukuk çerçevelerinin ne kadar eksik kalacağını ondan öğrendim ben. Aynı yıllarda doktora yaptık. O bir de bir eğitim emekçisi olarak ülkedeki hukuk eğitiminin yükünü çekti. Binlerce öğrenci, binlerce sınav kağıdı demek. “Bu çocuklar bu ülkenin avukatları, hukukçuları olacak. Bizden öğreneceklerini esirgemeyelim” diye göz nuru dökerek hazırladığı dersler sınavlar… Küçük resme baktım ağladım. Bir senedir zehir olan akademi, hasret kalınan memleket ve sonunda bir gecede ihraç. "
5303, 
5304,"Lakin başka küçük resimler de var. Kendi küçük hikayemden biliyorum ki hiçbir şey boşa değildir. Ben akademik hayatıma yasaklarla başladım. Zerre umudum yoktu. Bu ülkede kendime ait bir ofisim, açtığım derslerim, yol gösterdiğim öğrencilerim hiçbir zaman olmayacaktı. Bu aynı zamanda müthiş bir özgürlük duygusu getirdi. Kendi istediğim alanda, kendim istediğim için çalıştım. Sonra mücadelenin dalgaları yanıma çok güzel insanlar taşıdı. Hayatımdaki mücadeleleri çeşitlendirdi. Kadın mücadelesiyle tanıştım. Hayatımda ilk taciz karşıtı eyleme dün gece ihraç edilen arkadaşımla katıldım. Giderken önden önden koşması hala gözümün önünde. Biz birbirimizi torpil listelerinde, birbirini kayırma ağlarında, ayak kaydırma kumpaslarında tanımadık ki. Dayanışma toplantılarında, imza kampanyalarında, çocuklarımızın doğumlarında, gurbette, yazı yazma cinnetimizde, iflah olmaz itirazlarımızda tanıdık. "
5305, 
5306,"Biz sadece bu ülkeye dair küçük güzel resimler yapmak istedik. Yapacağız da. Akademide, dışarda, evde, sokakta… Büyük resmin kabarık fırça darbeleri bizi durdurabilir mi?"
5307,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5308,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5309,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5310, 
5311,Konuk Yazar: Mukadder
5312, 
5313,"Reçel’de birkaç ay önce çıkmış bir yazı ne zamandır aklımda dolanıp duran soruları daha da alevlendirdi. Yazıda, Kartal-Kadıköy metrosu kalabalığında kitabını okumaya çalışırken, anladığımız kadarıyla seküler mahalleden yaşça büyük bir kadın tarafından küçümsenerek uyarılan başörtülü bir kadının iç sesini dinliyoruz. Kullanılan dil nedeniyle, dindarlığı üzerinden bu muameleye maruz kaldığını düşünüyor yazar, artık bu tür bir ayrımcılığın yaşanmadığına dair inancı kırılıyor ve 28 Şubat’ın – demek ki hâlâ – devam ettiğini düşünerek bitiriyor yazısını. Birazdan okuyacağınız yazı ise, Türkiye’de mazlumluk, mağduriyet, çoğunluk, azınlık, egemen ve ezilen olma hallerini anlayışımıza dair sorular sormaya, sordurtmaya çalışan bir yazı. Dünyanın ve Türkiye’nin geldiği bu yerde tek umudum konuşmanın, dinlemenin, anlamanın hukuku olduğu için de, Reçel’i takip edenlerin takdirine sunuyorum."
5314,"O ya da bu nedenle önyargılı yaklaşılan bir kimlikle yaşıyorsanız, günlük hayatta yaşadığınız küçüklü büyüklü ayrımcılığın yanında, yapmak ve olmak istediğiniz şeyler önünde engellerle karşılaşmanız da olası. Bu kimlik sizin için önemliyse ve dahi insanların sizle alakalı gördüğü ilk şeylerden biriyse önyargının etkisi çok daha yoğun hissedilir, tabiri caizse beynin içinde bir kontrol memuru sürekli biçimde önyargılı bir davranışa maruz kalıp kalınmadığını kontrol eder. Konu haliyle sosyal bilimcilerin ilgisini çekiyor. Örneğin, bir grup sosyal psikolog bir grup sosyal psikolog [1] ayrımcılığın kişiler üzerindeki etkisinin kimlikten kimliğe değişebildiğini bulmuş. Yani bir yanınızla hissettiğiniz haksızlık diğerinden daha önemli hale gelebiliyor. Aklıma bir çalışma için görüştüğüm kadınlardan birinin tespiti geliyor: Başörtülü kadınlar için, muhafazakar dindar kesimde kadınlıkları üzerinden verdikleri kavga, dindar kimlikleri nedeniyle maruz kaldıkları önyargı ve ayrımcılıkla savaşmaktan daha başedilebilir, diyordu. Belki kadın ve dindar olmak birbirinden bu kadar kolay ayrılacak şeyler değil ama tespit önemli ve çok ince bir yere işaret ediyor. Grup içinde erillik ve geleneksel muhafakazar kültüre karşı duyulan tepki, görünürlüğü az olsa da giderek artarken; geçmişin eğitim ve yaşam gaspinin, eşit görülmeyen bir kadınlık hali ve hafızasının etkileri, evet, hâlâ devam ediyor. Sisteme dair neredeyse tüm yapısal engeller aşılmış olsa da, bu uzun sürmüş dışlanmanın sızısı, içselleştirilmiş bilgisinin davranışa etkisi sürüyor. Geçmişe, özellikle 90’lara dönmenin korkusu ağır basıyor; eleştirinin sesi yükselmiyor. Kol kırılıyor, yen içinde kalıyor. Kişilerin içinde yaşadığı bu kırılmışlık, güvensizlik ve kızgınlık – özellikle kadınlar için söylüyorum – istenirse eğer anlaşılabilir hislerdir."
5315,‘Mağdur’
5316,"Diğer taraftan, kişiler seviyesindeki hissiyattan ayrı bir yerde ama ısrarla aynı şey gibi sunulmaya çalışılan bir politikacı dili var. Siyasetçilerin, fikir önderlerinin, televizyon programcılarının ülkede olan biten her şeyi açıklamakta sıklıkla kullandığı büyük bir siyasi anlatı. Başörtü mağduriyeti önemli bir parçasını oluşturuyor, ama daha başka olayları ve zamanları da kapsayan bir mağdur anlatısı bu. Mazlum grup hayli homojen. İçinde bir sınıf ayrımı yok, kadın-erkek ayrımı yok, muhafazakarı demokratı yok, bu kişilerin arasında herhangi bir görüş ayrılığı yok; sadece dindarlık ortaklığı var. Bunun karşısında görülen seküler kitle de elbette aynı derecede homojen çiziliyor. Bu içindeki çeşitliliği görmemizi imkansız kılan sema, zaman içinde kendini doğrulama konusunda hayli yol katetti üstelik. Geçmişte bazı haklardan mahrum bırakılmış, ayrımcılığa uğramış – hadi söyleyelim – mağdur edilmiş olmak bu ülkenin bir kısım insanı için kişisel hayatlarının veya kolektif hafızalarının doğru bir tarifi. Dolayısıyla, bu konuya yaklaşımda önemsemez, küçümser ya da kibirli bir tavır gördüklerinde, semanın çizdiği ikili dünyanın kodlarına daha da ikna oluyorlar. Diğer bir kısım insan içinse anlaşılması çok zor ve öfkelendirici bir kavram. Mazlumluk anlatısıyla yapılan açıklamaların ve uygulanan politikaların incittiği, korkuttuğu, bazense ciddi şekilde zarar verdiği bu insanlarda birikmiş bir öfke var. Zaman zaman şaşkın ve gerçek bir merakla soruyorlar: “Gerçekten hala mağdur olduklarını düşünüyorlar mı?” İşte sema bu ya, bazıları da diyor ki “sizin yaşadığınız ne ki bizim yaşadığımızın yanında, hatta siz ne yaşıyorsunuz ki?” Bitip tükenmeyen bir laf dalaşı. Konuşmalar iki tarafın birbirini dinlememesinin de ötesinde, birinin gerçekliğini diğerinin anlamadığı, dahası gerçek dışı bulduğu bir hal alıyor. Yazının başında konu ettiğim yazıya gelen bir yorumdan alıntı yapacağım ama merak edenler diğer yorumlara da bakabilirler: “…bu toplumdaki kadınların %70’ı başını kapatıyorken, toplumun çok büyük çoğunluğu muhafazakârken, hiç azımsanmayacak bir kesim başı açık kadını ahlaksız diye yorumlarken ve dahası bazı şehirlerde bırakın etek giymeyi baş açık dolaşmak bile tedirgin ediciyken nasıl başörtülüler kendilerini bu kadar mağdur hissedebiliyor bazen (benim vurgum) şaşırıyorum.” Bazen diyor, demek hala umut var."
5317,‘İmtiyazlı Çoğunluk’
5318,"Ani bir kurgu darbesiyle, darbe teşebbüsü sonrasında canım ablamla yaptığım bir sohbete dönüyorum. Ama konumuz yine aynı, yine bir çeşit gruplar arası iletişimsizlik. Darbe gecesi neden çoğunlukla dindar insanlar sokağa çıktı sorusunu tartışıyoruz. Ben okunan şelaların, sokaktaki tekbir seslerinin bazı insanları evden çıkmaya korkar hale getirmiş olabileceğini söylüyorum. “Neden” diye soruyor ablam, “neden bu insanları hep böyle saldırgan kitleler olarak görüyorsunuz?” Bir an sorusunun farkına varıyorum, demek ki selalardan ve tekbirden korkulacağı ilk analizde gelmiyor aklına ve dolayısıyla geriye sokağa çıkan insanların küçümsendikleri seçeneği kalıyor[2]. Bense bu korkunun olası nedenlerini anlatmaya başlıyorum. Ülke tarihinde öteki sayılan gruplara karşı uygulanan katliamlar, linç girişimleri ve toplu şiddet olaylarında mobilize edilen insanların belirli bir profil taşıdığını; dini sloganların kullanıldığı Sivas Katliamı gibi olayların insanların zihninde bir daha çıkmamacasına yer eden resmini hatırlatıyorum. Elbette biliyor bunları ve anlıyor bunun da bir faktör oluşunu. Dedim ya, aklına ilk gelen açıklama o değil. Ama işte bu başka birilerinin aklına ilk gelen şey."
5319,"Bir başka açıdan düşününce, orduya duyulan bir korku da var. Bir kısım insana apaçık gelen “asker sokağa inerse karşı(sına) çıkana ateş acar” bilgisi, sokağa çıkan insanların önemli bir çoğunluğunda olmayan bir bilgiydi belli ki; şaşırıldı, dehşete düşüldü. Korkulmayan şeyler toplumdaki imtiyaza dair ne anlatır bize? Bu kapsamda, Sünni dindarlığın, etnik Türklüğün, muhazakarlığın ve erkekliğin kazandırdığı avantajları da düşünmeli insanlar. Sokakta, çarşıda, pazarda, komşuluk ilişkisindeki kolaylıktan; makbul vatandaş hissinden; polisten, sokak lıncinden korunaklı olmanın ne demek olduğunu düşünmeli. Bu güvenli ağın dışındakileri, bu avantajlardan sistemli olarak dışlanan insanların mağdurluklarını dinleyince ne düşünüyoruz mesela? Düşünmek istiyor muyuz?"
5320,Burdan nereye gidilir?
5321,"Trende kitap okurken – belki hepimizin öyle ya da böyle aşina olduğu – bir ‘teyze’ hareketiyle ‘cahil’ ilan edilmiş bir kadının 28 Şubat’a varan düşüncesiyle ne alakası var peki tüm bunların? Yazının buraya kadar olan kısmında, birbirinin korkusundan habersiz insanların birbirine yabancı gelen tepkilerini anlatmaya ve mağdur-imtiyazlı kavramlarının esasen daha katmanlı olduğunu söylemeye çalıştım. Şimdi biraz fazlaca doğrudan sorayım: Geçmişte dindar insanların, özellikle kadınların, yaşadığı haksızlığı politikanın betonlaştırıcı dilinden ayırmanın, hakkıyla üzülmenin veya hesaplaşmanın bir yolu hala var mı? Belki o güven sağlanınca, o eşik asılınca, mağdurluğun dilinden, çoğunluk olduğunun bilincine ve sorumluluğuna çıkan bir yol gözükür mü?"
5322,"Şimdi acilen birbirinden kopmuş gerçeklikleri birleştirmemiz; bu eski ve yıpranmış seküler-dindar kimlikleriyle konuşmayı bırakmamız; okuduğumuz dinlediğimiz kanalların insanların dışına çıkmamız gerekiyor. Reçel bunu kadınlar arasında denemenin bir platformu olabilir mi? Geçenlerde yine burda bir geçenlerde yine burada bir yazar az yazılmış konuşulmuş bir ortaklığını bulmuş memleketin – vasatlığımızı, yarım yamalak fikirlerimizi, davranışlarımızı. Hepimizin şefkatle bakacağı, hatırlayacağı yaşam anlarından bahsetmiş. Öyle anlatıyor ki deneyimini, ‘mazlum’a, ‘cahil’e, ‘yozlaşmış’a ya da işte hazır başka bir kategoriye sokamıyoruz sesini; bir kampa sokup dinleyemiyoruz. Belki şöyle diyor yazar: Söylemlerin betonundan kaçalım, gündeliğe inelim, unuttuğumuzdan çok benzerlik bulabiliriz orada. Sonra başka bir gün, o habis tecavüz yasası gündem olduğunda, elim ayağım titreyerek Reçel’in sayfasında buluyorum kendimi, “nolur” diyorum “bir şeyler yazsalar”. Daha çok insana, benim ulaşamayacakalarıma da ulaşır çünkü Reçel. Sonrasında elbette birisi yazıyor ve ufak bir fikir alışverişi yürüyor yazının altında."
5323,"Küçümseniyor böyle şeyler. Mahallelerimizin çok bilenleri tarafından birbirimize boş yere umut bağlamakla suçlanıyoruz. Böyle küçük temasların etki edemeyeceği daha büyük gelişmelerin olduğu söyleniyor. Belki de haklılar, belki geç her şey için. Ama işte hayal de mi kuramayacağım? Bir gündem olduğunda, ya da birisi bir deneyimini fikrini paylaştığında dinlemenin anlamanın mekanı olabilir bu platform. Üzülen, dert eden, nefret etmeyen, sövmeyen, hakaret etmeyen, birbirinden farklı kadınların birbirini dinlediği bir yer olabilir. Hazır kutulara koymayız birbirimizi ya da yeni bir sürü kutu yaratırız. Birimizin söylediğinden olay çıksa, diğeri “dur bakalım ya, yanlış anlaşılmıştır” diyebilir. Ya da birbirine zıt hatta kızgın iki insan bir konuşmanın sonuna fikirlerini gözden geçirmiş olarak gelebilir. Birbirimize güvenmeye başlayınca umutlanabiliriz."
5324,"O metrodan kötü hissiyle çıkan arkadaşa tüm samimiyetimle sormak isterim: Sence bir gün bu aşağılanma, hor görülme, ötekileştirilme hissi aşılacak mı? Hiç konuşabilecek miyiz?"
5325,"Hikâyenin sonunda tatlı bir teyzem var, tüm hislerime tercüman oluyor: “Takma kafana kızım, o kime olsa çatacaktı”."
5326, 
5327,—————————————
5328,"[1] Remedios, Chasteen ve Paek tarafindan 2011 yılında yayınlanan “Not all prejudices are experienced equally: Comparing experiences of racism and sexism in female minorities” (“Tüm ayrımcılıklar aynı şekilde deneyimlenmiyor: Kadın azınlıkların ırkçılık ve seksizm deneyimlerinin karşılaştırması”) makalesinde."
5329,"[2]  Ablamın bahsettiği küçümsemenin hiç olmadığını söylemiyorum; söylesem onun hayat deneyimine, benim şahitliğime, ikimizin bilgisine ihanet ederim. Sadece bir olayın birden fazla açıklaması olabileceğinden, o açıklamaların bizi başkalarının bakış açısına, deneyimine yaklaştırmasından bahsediyorum. Bunları da düşünmeliyiz diyorum."
5330,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5331,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5332,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5333,Konuk Yazar: Zeynep Doğan
5334,
5335,"Medusa, Fatma Zeynep Çilek"
5336,"Uzun zamandır kafamı kurcalayan bir konuydu “çeyiz” meselesi. Benim için bir kavram, olgu, gerçeklik tüm tanımlamalarıyla vardı elbette ama daha çok bir meseleydi. Çocukken anneanneler, teyzeler ellerinde şişler, örgüler, kanaviçelerle birbirleriyle örgü-dantel modeli alışverişi yaparken bahsederlerdi çeyizden. Anlamını tam olarak ne zaman öğrendim hatırlamıyorum ama evililiği kavradığım yaşta değil kuşkusuz. Net hatırladığım şey ise “çeyize konma” deyimi geçtiğinde utanıp sıkılmam ve istemediğimi söylememdi. Yaşımın büyümeye başladığı ergenlik dönemimde ise karşı çıkmıştım bu söylemlere. “Neden erkeklere çeyiz hazırlanmıyor?” du, “Herkes evlenmek zorunda mı?” ydı…"
5337,"Bu süreçler yaşıtlarımda tam olarak nasıl yaşandı bilmiyorum, bazıları için “çeyiz” büyümenin algılanması yolunda bir adım olarak hoş ve beklenen bir şey olarak karşılandığını duyduğum olmuştu. Ama benim nazarımda çeyiz şu an için sosyolojik bir inceleme konusu. Eşyaya ulaşımın zor olduğu günlerde kızların ilerideki yaşamlarını kolaylaştırmak için başvurulduğuna inandığım “çeyiz hazırlama” bana göre hala iyi niyetli bir gelenek. Günümüzde hem her şeye ulaşmanın kolaylığı hem de modernleşme ile gelen estetik anlayışının değişmesi sebebiyle “çeyiz” de yön değiştirdi. İşte tam bu düşüncelerle dolu olduğum şu zamanda çıktı karşıma Fatma Zeynep Çilek’in “Saklı Çeyiz”* isimli sergisi. Çilek’i “Nişantaşı’nın başörtülü ressamı” diye tanıtmaya çalışan habercilere tüm içten sövgülerimi yolladıktan sonra belirtmeliyim ki kendisini bir arkadaşımın laf arasında bahsetmesinden sonra tanıma fırsatı buldum. Haber sitelerinde ismini artık sıkça gördüğüme mutluyum fakat hala yeterince tanıtıldığını düşünmüyorum. Fatma Zeynep Çilek, Anadolu kültürünü ve klasik sanatları modern sanatla harmanlayarak kendi tarzını oluşturmuş bir sanatçı. Onun resimlerinde şu on yıllardır bahsedilen geleneğin korunarak moderne uyarlanması hayalini, çizgili bir arka plan üzerinde hat sanatı işlemesiyle somut olarak görebilirsiniz."
5338,"Çeyiz meselesine gelince onun; çeyizlerin vazgeçilmezi tülbenti, tuvalin parçası olarak kullanması, iğne oyalarıyla çevrili tuvali Mona Lisa ve Medusa resimleriyle birleştirmesi beni en çok etkileyen noktalardı. Sanatsal bağlamda elbette bu konuda konuşulacak çok şey çıkar ama bana göre tüm bunlar küçük çaplı travma sayılabilecek çeyiz “trollenmiş” gibi hissettiğim için vurucuydu. Fark ettim ki “Saklı Çeyiz” bana terapi gibi geldi, benim için “çeyiz meselesi”, sanatta kullanılınca çok güzeldi."
5339, 
5340,"*Saklı Çeyiz, Fatma Zeynep Çilek’in 19 Aralık – 29 Ocak 2017, Merkür Galeri"
5341,"*Görsel: Fatma Zeynep Çilek, Medusa"
5342,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5343,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5344,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5345,Konuk Yazar: efruze Esra
5346,
5347,"Berkin Elvan, Hrant Dink ve Uğur Mumcu. Yakın zamanda en az bir hashtagle andık hepsini. Anacak isim, yad edecek acı o kadar çok ki yetişmek mümkün değil. Şehit haberleri desen durmaksızın devam ediyor. İnsan hangi anmaya yetişsin, hangi yası tutsun, hangi hakkı arasın diye düşünüyorum. Sonra bakıyorum zaten herkes her yerde değil, bir gizli anlaşma yapılmış sanki; ölüler, yaslar bölüşülmüş. Gezi, 10 Ekim, Suruç, Hrant Dink, Uğur Mumcu’yu anacaklar bu tarafa; Yasin Börü’yü, şehitleri, Halep’i anacaklar diğer tarafa. Ötekiler şu tarafa, ötekinin ötekisi beri tarafa. Öyle mi? Hayır tam öyle değil. Anlaşma demek tarafların birbirinin varlığını resmen kabul etmesi demek değil miydi? O zaman bir terslik var. Çünkü taraflar diğer tarafta kalan cenazenin varlığını kabul etmiyor, hatta çoğu zaman öldürmesinin haklı sebeplerini kolluyorlar. Gel gelelim yaslarının herkes tarafından tutulmaması o insanların öldürüldüğünü, haklarının savunulmaması haksızlığa uğrayışlarını, itiraz edilmemesi zulüme maruz kaldıkları gerçeğini değiştirmiyor."
5348,"Bazı öldürmelerin, zulümlerin yok sayılmasının kurduğumuz kitlesel bağdan kaynaklandığını düşünüyorum. Hatta toplumumuzun geldiği bıçkın noktanın da bu kitlesellikten kaynaklandığını düşünüyorum. Şu an sadece kitlesel düşünmek bize nasıl bir katliamı yok saydırabilir bir zulmü alkışlarla izlettirebilir onu sormak istiyorum."
5349,"Ölenlerle nasıl tanışıyoruz? İlk cevap, haber kanallarından. Tercih ettiğimiz haber kanalı bize ne kadarını verirse? Sadece bu kadar mı? Hayır. Artık hiçbir haber ağına itibar etmeyenlerin sayısı da az değil. Buna rağmen sadece bir tarafta üzülmeyi tercih edebiliyorlar. İdeolojiler, ya da bu ölümün kime hizmet ettiği bize üzülüp üzülmeyeceğimiz konusunda yardımcı olabilir: ‘’Aman dikkat et, hemen üzülme maazallah sen suçlu çıkarsın filan ya da istemeden karşı tarafa destek atarsın.’’"
5350,Peki ya kardeşim nerede bizim ölenimiz? Tüm bu hesap kitapta aslında kimsin diye sormadığımız kişi kim? El cevap: Mevta’nın kendisi.
5351,"Bu tarz anlayış, mevtanın yaşamını öldürülmüşlüğünden itibaren başlatıyor. Lakin bu kişinin önceden bir hayatı vardı. Gerçek bir hayatı; sabahları uyanırdı mesela, belki kitap yazmışlığı bir kızı sevmişliği vardı. Bunların hiç mi önemi yok? Peki ya ölmeden öncesini bilmeden onu nasıl bilebiliriz, sadece ölümüne yüklediğimiz anlamla, onunla ne kadar bağ kurabiliriz?"
5352,"Kitlesel olarak kurulan, aracıların yönlendirmesi ile yapılandırılan bağı bırakıp bireysel hikâyeler kurmayı öneriyorum. Bireysel hikâyeler çünkü hiç olmazsa onun da bizim gibi bir insan olduğunu fark ettirebilir. Bir varlığı, yaşantısı olduğunu, öldürülmüşlükten çok daha fazlası olduğunu… Hem daha yakın hem daha samimi."
5353,"Bireysel hikâyemizi oluşturmak için önce buna niyet etmemiz gerekir. Belleğimizi daha müdahalesiz bir göze, kendi gözümüze bırakmayı deneyebiliriz. Taraflara, bir takım söylemlerin haber kanalların ardına sığındığımız zaman, belleğimizin de ona göre şekillendiğini fark edebiliriz. Bazı ölümleri, bazı rezaletleri belleğimize almadığımızı, tarihimize yazmadığımızı yakalayabiliriz. En çok da işte bu belleğin ve bu tarihin bizim değil, içinde bulunduğumuz ağın olduğunu anlayabiliriz. Ne oluyor peki? Belleğimiz böyle müdahalelerle ‘’Gördüğüme mi babama mı inanayım?’’ karmaşası yaşayınca huzurlu bir toplum mu oluyoruz, yoksa biraz daha nevrotik biraz daha bıçkın bir hal mi alıyoruz? Siz huzurlu musunuz?"
5354,"Ben değilim. Çünkü bu ölümlerin ve utançların hepsi bizim. Hiç birinden alnımızın akıyla sıyrılamayız, bunca ölüme rezalete kimsenin alnı ak kalmaz efendim. Bizlerin alnı kanlı."
5355,"Peki bireysel hikâye kurmaya karar verdik. Sonraki eylem ne olabilir? Herkesi, kanalları, başkanları, hocaları, fikirleri kapı dışarı edip, mevta ile baş başa kalmak. Yakınlaşmak. Kitapları varsa kitaplarını okumak mesela, ailesi varsa gidip tanışmak. Üzerimizdeki bize ait olmayan kaba postu kendimiz yontarak içimizdeki ile bakmak; kedimiz olarak tanımak."
5356,"Uğur Mumcu ile benim bireysel bir hikâyem var mesela. Zihnimi kurcaladığımda 13-14 yaşlarıma gidiyorum. Kütüphanelerin altını üstüne getirdiğim zamanlar. Okulda bir öğle arası, kütüphane raflarını bırakmış kapalı dolapları kurcalıyordum. Kapalı dolapta toz içinde bir düzine kitap buldum. Niye buradaydılar, rafta değillerdi? Arka arkaya aldığım kitaplar hep Uğur Mumcu’ya aitti. Ciddi anlamda tozluydu, bu kitaplar neden buraya atılmıştı. Saklı ve yasaklanmış şeylere pozitif ayrımcılık yapmak çocukluktan kalma bir huy. Öyle başladım okumaya, sormaya. Babam net cevapladı:‘’Gazeteciydi, öldürdüler.’’ dedi. Şu iki kelime ile ifade edilmesi bulunmaz nimetmiş; büyüdükçe, başka söylemler kendini gösterdikçe anladım."
5357,"Taziyeye gitmek, aileler ile tanışmak zor eylemler biliyorum. O sebeple tanımak için illa bedeninizi ortaya atın demiyorum. Ama uzakta olup uzakları yakın edecek eylemler yapılabilir. Çok basit bir şeyden bahsediyorum. Ne büyük büyük sosyoloji kitaplarını yutmaktan, ne geniş haber ağlarına sahip olmaktan, çok basitçe bireysel bir hikâye kurmaktan, sadece kendin olarak meseleye bakmaktan ve yakınlaşmaktan bahsediyorum. Belki de Küçük Prens’in dillerden düşmeyen repliğinde olduğu gibi ‘’İnsan ancak kalbiyle baktığı zaman hakikati görebilir.’’ demek istiyorum. Ölümlere üzülmek, haksızlıkları yok saymamak için o kişinin fikirlerini benimsememiz gerekmiyor. Sadece onun hakikatinin de bizim gibi ‘bir insan olmak’ olduğunu görebilsek yeter. Yoksa duyduğumuz bir sözün ne güzel olduğunu düşünmek için söyleyenini, ölen kişiye üzülmek için kimlerden olduğunu bilmeye muhtaç kalacağız. Ne haksızlık ne de ölüm yok sayabileceğimiz eylemler değilken bu böyle nereye kadar gidecek?  "
5358,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5359,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5360,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5361,Konuk Yazar: Haşime Kılıçaslan
5362,
5363,"Giderek uzağa düşüyoruz. Toplu bir sinir hastalığı hali. Herkes kendi doğrusuna, biricik hakikatine hapsolmuş. Başka hayatlardan, acılardan habersiz zırhına sımsıkı sarılıyor."
5364,"Ötekinin acısı kayda değer değil, çoğunlukla komik ve acınası. Sanırım asıl bombalar zihnimizde patlıyor. Büyük bir hızla uzaklaşıyoruz birbirimizden. Sevdiğim yazarlar “artık acımayacağım” diyor. Bir kaç arkadaştan da bu kelimeleri duydum. Birileri istikbal harbi verirken halka kendi istiklal harbini vermek düştü…"
5365,"Halbuki o kadar çok uzağa düştük ki… Hiç mi insanoğlu akıllanmaz? Yanıbaşımızdakine hoyrat, nobran, tahammülsüz. Giderek kendimize sığınıyoruz, kaçıyoruz sonra yalnızlık güzellemeleri…"
5366,Acıları yarıştırdık. Bir süre sonra bu yetmedi. Acıları aşağıladık. Birinin ciğerine düşen ateş bizim elimizde tek kullanımlık bir enstrüman oldu. Eleştirdiklerimizin daha büyük haleleri halinde ne kadar vicdanlı (!) olduğumuza hayret eder olduk. Kendimizi kaybediyoruz. Bence en ağır yenilgi bu. 
5367,"En yakın dostumun adı Demet‘ ti. Karşı komşumuz. Zengin bir ailenin kızı. (İlk defa ayakkabı ile girilen evi onlarda görmüştüm. Ailesinin evine gittiğimizde) Benden 3 yaş büyüktü. O fakir bir hayatı tercih etmişti. Babannesi ile karşımızdaki bodrum katında yaşıyorlardı. Babaannesi yıllar boyu alışveriş için çarşıya gitmemiş. Ayakkabısından kuyumcusuna evlerine gelirmiş. Dede vefat eder. İflas şu bu derken elde avuçtaki gider. Demet’in annesi ölmüş. Üvey anne, baba ve bir de ablası vardı. Onlar yine varlıklı bir hayat sürerken o babaannesiyle bizim karşımızdaki bodrum katındaydı."
5368,"O mini etek giyerdi ben eteklerimi kıvırırdım. Dans etmeye giderdik. Beraber yaptığımız figürümüz bile vardı. İlk defa ailemsiz sinemaya onunla gittim. Filmi hatırlıyorum. Yaşımıza göre iyi film seçmişiz. Rain man… Hayatımdaki birçok ilki onunla yaşadım. O vefakar, sabırlı, ben çok şımarıktım."
5369,Şimdi daha iyi anlıyorum. Yaşının üzerinde çok şey yaşamıştı. Çok yağmur yağdığında illa o bodrum kata ya su girer ya da lağım taşardı. Beraber çok temizledik.
5370,"Beraber kahvaltılarımız… Güzel günlerdi. Sonra ben başımı örttüm. Toplum mühendisleri, buyurganlar tek tip istiyordu. En ufak farklılığa kimsenin tahammülü yoktu o yıllarda. Çok denedik devam edebilmeyi. Birbirimize çok düşkündük. O daha düşkün. Hayatta sığındığı az şey vardı ve biri bendim. Ben o sıralar hiç anlamadım bunu. Bir kavgam vardı ve onun yanında her şey önemsizdi."
5371,"Ablası bilinen bir derneğin özel kalemi. Onun yanında beni gördü. Ağır konuşmuş Demet‘e. Sanırım tehdit de etmiş. Birbirimizle görüşmemizi yasakladılar. Gizli saklı, binbir yalanla buluşuyorduk. Sanki dünyanın en ağır suçunu işler gibi. Ben yoğundum. Çok önemli (!) bir mücadelem vardı. Uzaklık girdi araya. Bir gece telefonda hıçkıra hıçkıra ağladı. “Ne olur başını aç”  Bunu istemesini anlamadım o sıralar. Ayda yılda bir görüşür olduk. Sonra onlar da kesildi. Bir gün halamlarda komşularla otururken hafız abla Demet‘in intiharından bahsetti. Hayat durdu. Zaman yavaşladı. Her şey ağır çekim ve benimle alakalı değil. Ben onun intihar ettiğini öğrendiğimde aradan kocaman 3 yıl geçmişti bile. Koskoca 3 yıl…"
5372,"Didem Madak bir kapıcı çocuğundan bahseder ya, benim miladım da o gündü.
 Sahte sınırlar, sahte duvarlar ve sahte limanlar…"
5373,"Faşizm iki kişinin ilişkisinden başlıyor. Hiç tanımadığımız insanlara yaşam tarzı, cinsiyetçi, kimlikci yaklaşıp nefretle bakmamızı sağlıyorlar. -Öyle görünmesi -nefret sebebi. Sonra tüm iyi şeylerden ölesiye korkuyoruz. Asıl hapishane zihnimizde."
5374,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5375,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5376,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5377,Konuk Yazar: Sümeyye Şahin
5378,
5379,"İşbu yazı şu video* üzerine yazılmış olduğundan, okumaya başlamadan evvel videoyu izlemeniz tarafımdan siz değerli reçel okuyucularına salık verilir efendim."
5380,"Hayvanlar aleminde “tecavüz” diye bir kavram olup olmadığını bilmiyorum ve işin o kısmını hayvan sosyologlarına bırakıyorum fakat var olduğundan emin olduğum bir şey varsa o da insanoğlunun varoluşundan beri doğal yaşama müdahale ederken en ufak bir vicdan azabı yahut hadsizlik hissetmemesine sebep bencilliği. Bu olayda bir tecavüz söz konusuysa, o da içgüdülerinin esaretindeki hayvanların sahibinin kontrolünün dışında dilediğince çiftleşme hakkına yapılmıştır kanaatimce. Zaten sahibi de olayı aslında “tecavüz” diye nitelendirmenin çok da doğru olmadığını dile getiriyor. Fakat muhtemel reyting kaygısıyla ve dikkat çekici olması amacıyla haber başlığı ısrarla ve büyük puntolarla ‘TECAVÜZ EDİLEN ATLAR’ şeklinde resmen gözümüze sokulmuş. Gelelim esas meselemize. İçinde “tecavüz” geçen hiçbir şeyde (mevzu ne olursa olsun) gülüp eğlenilecek bir taraf göremiyor vicdanım. Kaldı ki Cüneyt Özdemir gibi kendinden geçerek olayı nasıl da “çohomik knk xd” bulduğunu ispatlayabilmek adına dizlerine vura vura nefessiz kalarak kendisini parçalarcasına bir kahkaha krizine girmek… Gözümde o an lisedeyken okulda, onun haricinde sokakta, okul çıkışlarında, otobüs duraklarında vs. hasbelkader “erkek muhabbeti” lerine şahit olduğum, bazen ruhu, bazen hem ruhu hem bedeni ergenliğin nirvanasında, telefonundaki arama zil sesi yahut otobüs (bildiğiniz İETT VE ÖHO’larda bile duydum) veya şahsi aracının korna melodisi internette bilinen adıyla ‘Nuri Alço operasyon müziği’ olan her yaştan erkekten hiçbir farkı kalmadı. Ortalama Türk erkeği profilinde hormon sütunu peak yapmış bir Ozon Can, bir Kamil Berk, bir Hasan Arda, bir Tonguç Nuri oluverdi adeta."
5381,"Entelektüel seviyesi yahut akademik titri ne kadar yüksek olursa olsun (etnik kökeninden bağımsız olarak) en kalburüstü erkeklerin bile bir araya geldiklerinde çevirdikleri geyiğin kamyoncu kahvesi üslubu ve içeriğinden çok da farklı olmadığını bilecek kadar yaşım ve birikimim var. Yani sanmayın ki bu videoda görüp işittiklerim bende bir şaşkınlık ve hayal kırıklığı yarattı. Dikkat çekmek istediğim tek nokta kullanılan eril dilin toplumumuzun kanayan yarası olan kadına şiddeti farkında olarak veya olmayarak meşru ve sempati duyulabilir olarak lanse etmesi. Tecavüzcü Coşkun gibi Yeşilçam’ın utancı ve alnındaki kara leke olması gereken bir karakterin adı geçirilerek; milyonlarca kadının, erkeğin, çocuğun, hayvanın ruhunda ve bedeninde çoğu zaman onarılamaz yaralar açmış ve iz bırakmış bir travmanın, “tecavüz”ün, ismi kullanılarak sözde mizahi habercilik yapılması. Eminim tepkimi az bilinen efsane duyarlar” olarak nitelendirip abarttığımı söyleyenler olacaktır. Video 7 sene öncesine ait olduğu için zaman aşımına uğraması gerektiğini düşünenler de. Buna karşın medya dilinin toplumları şekillendirmede ne kadar etkili olduğunu naçizane hatırlatır, hepinize esenlikler dilerim."
5382, 
5383,"*Dipnot: Video eski tarihli olsa bile aynı zihniyetin, şiddet dilinin ve onun getirdiklerinin o zamandan günümüze artarak ve de güçlenerek varlığını sürdürmesi beni bu yazıyı yazmaya iten en önemli sebeptir."
5384,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5385,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5386,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5387,
5388,"Reçel blog maceramız başlayalı 2 yıldan fazla oluyor. En başından itibaren gönüllü bir şekilde yürüttüğümüz bu blog, konuk yazarlarımız, etkinliklerimizdeki tanışıklıklarımızla hızla büyüdü. Bu büyümeye karşılık vermemiz için bizimle birlikte çalışacak başka Reçel gönüllülerine de ihtiyacımız var. Bizimle birlikte Reçel hayalini büyütmek isteyenleri aşağıdaki formu doldurmaya ve bizimle iletişime geçmeye davet ediyoruz. "
5389,Form için tıklayınız
5390, 
5391,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5392,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5393,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5394,Konuk Yazar: eucak
5395,
5396,"Geçtiğimiz yıllarda kendi kişisel tanıklığım üzerinden Hrant Dink cinayetinin ardından yaşadıklarımızı şu yazıyla dile getirmeye çalışmıştım. O yıl ‘Buradayız Ahparig’ çağrısıyla yapılıyordu 19 Ocak anması, bu yıl, ‘Özlüyoruz”la… Cinayetin altıncı yılıydı o zaman ve 19 Ocak anmasından döndükten bir iki saat sonra kayınvalidem vefat etmişti. Sonraki sene O’nun da sene-i devriyesi olunca anmaya ilk kez gidememiştim. Yıllar birbiri ardına geçti ve şimdi onuncu yılındayız. Agos’un, kendi penceresinden yansıyan konuşmalarla ilgili derlemesi bu on yılda neler yaşadığımızın bir özeti gibi. Aradan bir asır gibi geçmiş gibi geliyor bazen, bir yandan da her şey o kadar yakın. Yüzbinlerin birlikte yürümesiyle bu ülkede bir şeylerin değiştiğini düşünüyorken çok da bir şey değişmediğini acı tanıklıklarla görmek. Her yıl biraz daha azalarak, eksilerek… Ve en son da sırf siyasi ayrışma sebebiyle en yakın arkadaşını cinayet fotoğrafının içine dahil etme gibi bir çabayı gördük. Siyasi gibi görünen her tartışmanın aslında ne kadar kişisel, dava gibi görünen her şeyin ne kadar ikbal derdi olduğu giderek daha çabuk fark ediliyor."
5397,"Normal bir toplum için öyle kolay kolay atlatılmayacak bir on yıl yaşadık velhâsıl, öyle görünüyor ki yaşamaya devam edeceğiz. Birlikte yol yürüdüğümüz, yürüdüğümüzü sandığımız çok insanla yolumuz ayrıldı. Şairin dediği gibi, Şimdi ölüm bile yetmiyor acılarımızı tartmaya dostlar alıngan bir sahili pinekliyorlar bir merhaba’yı bıçaklar gibi artık selamlaşmalar. Kimi bizzat isteyerek enstrümanı oldu siyasi çekişmelerin, kavgaların, rantların… Kimi hazır ortam oluşmuşken eski veya kişisel hesapları görmeye çalıştı. Kimi kapısının önünü süpürmektense ötekine çatmayı daha kullanışlı buldu. Kimi yangın kapısının önüne ulaşmadıkça; ses etmek zorunda hissetmedi kendisini. Kimileri her durumda zeytinyağı modundaydı ve hep haklıydı! Kimi her tarafı sisler kaplamışken ve o sisi bizzat yayanların içindeyken de güzelleme yapmaktan vazgeçmedi. Yol ayırma biçimlerinin kendisi de çok şey gösterdi."
5398,"Açlık Oyunları’ndaki gibi sahneler yaşanıyor sık sık. Dönüp dönüp filmin final bölümünü hatırlıyorum bugünlerde. Tam bitti derken, derdi ikbal olan iktidarı ele geçirdiğinde yeni açlık oyunları düzenlemeye kalkıyordu hani. Dava sahibine düşen ise, işi bittiğinde kenara çekilmek oluyordu. Açlık Oyunları’nı fantastik ve bilim kurgu filmlerinden farklı bir alana taşıyan, savaş, iktidar, devrim çekişmelerini bir genç kızın büyüme hikâyesinde etkileyici bir şekilde anlatmasıydı. Medyanın dönüştürücü gücünü de anlatan film, savaş ve ahlak üzerinden kadim bir tartışmayla başlıyordu. ‘Savaş ortamında ahlak aranmaz’ bakışıyla ‘savaşta da ahlak gözetilebileceği’ üzerine Katniss ile Gale’nin yaptığı tartışma aynı zamanda hayata bakış açılarını ve gelecekteki hallerini de ortaya koyuyordu."
5399,"Katniss’in büyüme hikâyesini aynı zamanda manevi bir yolculuk olarak yorumladım kendimce: Beşerden bişer olmaya doğru bir yolculuk. İktidar derdindekilerin kölesi olmadığı kadar, kendi acısının, öfkesinin rehinesi olmamayı da başaran bir özgürlük haliydi çizilen karakter ve bana Dink’i hatırlatmıştı. Onun sahiciliği gibi bir sahicilik lazım bize… Etyen Mahçupyan şöyle anlatmıştı O’nun bu özelliğini, ve bu ülkeden alınanı…"
5400,"“Hrant öylesine sahici bir insandı, fikirlerini öylesine samimiyetle anlatır, duygularını öylesine içinden geldiği gibi paylaşırdı ki, dinleyenlerde söylediklerinin “doğru’ olduğuna dair yoğun bir sezgisel kabul yaratırdı. Bu kadar sahici ve sahici olduğu kadar akıllı, duyarlı ve sevgi dolu birinin kanaatinin sizinkinden daha değerli ve hakikate daha yakın olduğunu hissederdiniz. O noktadan sonra Hrant’ın söyledikleri veya savundukları da arka planda kalırdı. Çünkü şimdi karşınızda hamuru özel bir insan bütün heybetiyle durmaktaydı. Dolayısıyla, belki de asıl mesele bir anda böylesine ikonlaşma potansiyeline sahip bir insanın kendisini bir azınlık kimliğiyle sunması ve bunu iftiharla taşımasıydı. Eğer Hrant kalitesiz bir kişilik olsaydı, onu öldürmek için bir dürtü de belki duyulmayacaktı. Ama o varlığıyla, duruşuyla ve sahiciliğiyle hepimizi az veya çok ezdi. Keşke Türkiye Hrant’la aynı sahicilikte ama karşıt görüşlerde insanları kamusal alana çıkarabilse ve topluma bu tartışmadan geriye bir tek duygusal kaynaşmanın kendisi kalabilseydi. Olmadı ve Hrant yalnız kaldı. Yalnız kaldıkça da büyüdü. Ve büyüdükçe hazmedilemez hale geldi. Bu olayda katledilen bir insan değildi sadece, sahiciliğin kendisiydi.”"
5401,Hamaset ve tüketme çağında kimsenin sahicilik aradığı yok o ayrı tabii. Başımıza geleceği söyleyip de gitti Hrant Dink: “Başkaları da var ve başka çareniz yok. Ya birlikte yaşamayı öğreneceksiniz ya da birbirinizi tüketeceksiniz.”
5402,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5403,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5404,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5405,Yazar: Meryem Selva
5406, 
5407,"Tasarımın renk renk, desen desen, eşarptaki masalsı anlatımı. Lévid’or, sizi anlatır: Lisedeyim. Matematik dersindeyiz. Gece gündüz oyununda gece denmiş gibi başım kollarımın üstünde. Ağlarken görülmeyi sevmem. Zordur sessiz ağlamak benim gibi astımlılar için. Sesimi tuttukça çenem takırdıyor. Matematik hocamı severim. Beşiktaş çok iyi top oynardı o zamanlar. Ben Galatasaraylı. Çekişme büyük. Futbol oynamak güzel. Fas’a gitmek istiyorum. İxir’den internete bağlandığımız zamanlarda, Google daha bilge olmamışken, Fas’ta kadınlar liginde futbol oynayanlar varmış. Hayır, hayır, bu bilgiyi internetten değil, o zamanlar izlediğim bir Brezilya dizisinden edindim. Kadınlara özel bir stadyumda futbol oynayan başı açık şalvarlı kadınlar… "
5408,"Hâlâ geceyim. Kapşon takıyoruz okulda. Önden de bir çengelli iğne. Boynumuz gözükmesin. Namımız yürüsün, “Penguen kafalar”! Ağlıyorum. Okulu bırakmak istemiyorum. Akşama Diyarbakırspor Galatasaray maçı var. Zil… Gündüz!"
5409, 
5410,"Yüzümü yıkayıp, örtümü bağladım. Eve vardığımda kimse yoktu. Üstümü değiştirdim. Futbol topumu aldım. Bahçeye, bizim duvara koştum. Kırmızı, tuğladan, asma altı bir duvar. Üçüncü kattaki eczacı teyze cama çıkıp “Kaan uyuyamıyor ama kızım, bu kadar da sesli vurulmaz ki!” diyene kadar topa abandıkça abandım. Hızlı… Daha hızlı… Al sana bir Osmanlı tokadı…"
5411,"
 ***"
5412,"
Bir kız çocuğu en azından liseyi okumalı. Lise kültürdür. Lisesiz olmaz. Sonra çok pişman olursun. Kim demiş okulu bırakabileceğini? Başını açsan ne olur ki sanki sadece bir ders? Bir yılın kalmış şunun şurasında. Sık dişini. Galatasaray 0- Diyarbakırspor 2. "
5413, 
5414,Kız kardeşim Mısır’da voleybolcu olmak istiyor. 
5415,"
 ***"
5416,"
“Tasarımın renk renk, desen desen eşarptaki masalsı anlatımı. Lévi’dor sizi anlatır” "
5417,"
 Çatılarda güvercin terbiyecileri. On güvercin kanat çırpıyor. Taklalar… Daireler, V, ip, üçgen… Gökyüzünde kurulu bir sirk. Saçımı aslan yelesi sarmış. Leş gibi plastik kokuyor. Başörtüsü iğneli mi bağlanacak?, Çene altından mı? Medusa’nın sapsarı saçları peruğumdan aşağı, boynuma doğru kıvrılarak birbirine kavuşuyorlar. Başım şişiyor… Şişiyor… Şi şi… "
5418, 
5419,–       Gökyüzünde ne var küçük hanım?
5420,–       Pardon Osman Albayım! 
5421,"–       Türkiye’yi özgür olmamakla suçlarlar bir de. Şu camdan dışarı bakınca bile ne kadar özgür olduğumuz görülür. Bakın, bakın, her yan kıvrımlı yol. Bir gecekonduyu bile yerinden etmiyoruz. Avrupa’daysa evler yola göre olur. Düz… Dümdüz…” "
5422,Üç güvercini bulamıyorum. Arkadaşım dürtüklüyor 
5423,"      –      Derse dön hadi. Bırak, göğe düştün”"
5424, 
5425,***
5426,"
 Diriliş Ertuğrul’u izliyoruz. "
5427,–       Bunlar da gittikçe Vikings oluyorlar. 
5428,–       O ne ki? 
5429,"–       Hiç, başka bir dizi sadece."
5430,"
 Ragnar’ın da saçları genç bir hükümdarken sarı, at kuyruğu gibi toplanmış ensesinde örgülü, beline kadar uzanıyordu. "
5431,"
 Rek lam lar…"
5432,"
“Tasarımın renk renk, desen desen eşarptaki masalsı anlatımı. Lévid’or, sizi anlatır.”"
5433,"
 Bugünlerde de insanlar ne çok başını açıyor."
5434,"Televizyonu kapadım, odama çıktım. Bembeyaz yuvarlak bir ekmeğin etrafında kümelenmiş binlerce vatoz balığı var gökyüzünde. Evharistiya başlamış…"
5435,–       Gökyüzüne çok bakıyorsun bugünlerde. 
5436,–       Tamaaam uyuyorum
5437,–       Bir milletvekili bacağından ısırılmış duydun mu? Güldüm. 
5438,–       Nasıl ya? 
5439,"–       Şimdi şöyle oluyor. Simsiyah takım elbiselerden bir kalabalık düşün. Herkes birbirinin üstünde. Kimin eli, kolu, bacağı kimin neresinde belli değil. Herkes ter içinde. Isırmaz mıydın? "
5440,"–       Gülme ya, yatıyorum ben. Zevzek. "
5441,–       Ha ha…
5442, 
5443,***
5444,"Ay ışığından uyandım. Gökyüzünde tek bir balık kalmamış. Tanpınar’ın kemikleri sızlasın. Ben bir gerine durayım…Deniz ve mehtap… Yok, yok o bildiğimiz şarkı değil dilime dolanan. Üzgünüm. Tanju Okan bir beklesin. Bu,"
5445, https://m.youtube.com/watch?v=PI-i6PFX5fU
5446,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5447,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5448,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5449,Konuk Yazar: Gülnihal Aydınlı
5450,
5451,"Taksim güneşinin gökyüzünde süzüldüğü son saatlerde, bir ikindi vakti duyduğum sokak nağmelerine kulak kabartıp bir anda parıldayan gözlerle “İşte bu!” diyerek falan karar vermedim müzisyen olmaya. Büyük ihtimalle böylesi çok daha havalı olurdu. Ama benim müzik serüvenim bir gün babamın beni yazdırdığı keman kursuyla başladı. "
5452,"O günden, 10 yaşımdan bugüne uzanan bir dostluğumuz var kemanımla. Bu uzun yolculukta müziğin salt sanat için yapılmadığını gördüm, bizzat yaşadım. Müziğin gülmek, ağlamak, hatta nefes almak gibi doğal bir tepki olduğunu derinden hissettim. Belki de bu nedenle kemanımla kurduğum ilişki profesyonellikten ziyade duygusallık içeriyordu."
5453,"Altıncı sınıfta, başörtülü bir çocuk olarak kemana ilk başladığımda yıllar sonra müziğin benim için bu kadar büyük bir tutkuya dönüşeceğini ailem dahil kimse tahmin edememişti sanıyorum.  “Kemancı kız” diye tanımlanmanın birçok diğer tanımdan daha çok hoşuma gittiğini lisede keşfettim. "
5454,"Etrafımdaki insanlara nazaran biraz fazla hobim olduğunu söyleyebilirim. Lise yıllarında günde bazen onlarca sayfa yazdığım günlük tutkum bir hikaye sevdasına dönüştü. Şimdi nadiren de olsa bir şeyler karalamayı seviyorum. Açtığım blogumun da etkisiyle bir süre “Yazar hanım” olarak bilindim küçük çevremde. Saatlerce sıkılmadan resimler çizdim, bir ütü resmi çizmek için günlerimi verdiğimi biliyorum. Ancak insanlar, hiçbir zaman bunlardan tatmin olmadılar. Benim de tatmin olmamam gerektiğine inandılar, üstelik beni bile buna inandırdılar. Ben de “puanıma yazık ederek” hobilerimi devam ettirebileceğim, uğraşlarımla toplum arasında bağ kurabileceğim Sosyoloji bölümünü (çok severek ve isteyerek) seçtim. Bu insanları bir süre rahatlatsa da ikinci bir soruyu ortaya attı: “Eee yani?” "
5455,"Babaannemi sosyologların “toplum doktoru” olduğuna ikna ettim. Şimdi doktor olduğumu düşünüyor ve çok mutlu. :) Bazılarına akademik hayallerim olduğunu söyledim. “Akademisyen” olmam onların hoşuna gitti, onlar da mutlu. Yazılarımı okuyan biri varsa “Yazmayı düşünüyorum.” dedim. Onlar da “Yazar” olacağımı düşünüp sırtımı sıvazlıyorlar. "
5456,"Müziği, benim için en kıymetli olanı, nereye koyacağımı bilemedim. Müzisyen olmak istiyorum desem “Allah ıslah etsin o zaman” diye geçiriyorlar sanki akıllarından. Okumayı seviyorum ve değerli buluyorum. Ancak bir şeyler okuyup durmanın, güzel fikirler edinmek ve üretmenin güzel bir müzik üretmekten daha değerli olduğuna inanmıyorum. "
5457,"İsterseniz İnstagram’a sürekli kahve ve kitap fotoğraflarını altında “Hüf finaller” yorumu ile koymak yerine müzik videoları atmamdan ötürü “Aman sen de..” diyebilirsiniz. Ancak yüksek lisans tezlerinizle bir odaya kapandığınızda bizimle bir aKşam’a ihtiyacınız olabilir. Ve biz her zaman hayat gayenizi sorgulamaksızın, , sadece bir arada müziği hissedebilmek için sizinle olmaya devam edeceğiz."
5458,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5459,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5460,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5461,Yazar: rumeysa ç.
5462,
5463,"Şu hayatta “kendimi gerçekleştirmek” adına önem verdiğim üç şey var sanıyorum: İnsanlara faydalı olacağını düşündüğüm üretimlerde bulunmak, müzikle kendimi ifade etmek, kendi çocuğum başta olmak üzere birilerini yetiştirmek üzere bir şeyler yapmak. Bir süredir ise tüm bu konularda harcadığım mesaiyi evden harcıyorum ve net bir şekilde söylüyorum: Yorgun ve huzursuzum."
5464,"Kariyere, başarılı olmaya ve bir kadın olarak bu fikirlerin baskısının beni nasıl etkilediğine bakışımı daha önce şu yazıda yazmıştım: “Ayakları Üstünde Durmama Hakkı”. Bu yazıya dair kadın çalışmaları yüksek lisans programından bir hocamın çok net itirazları olmuştu, itirazdan benim anladığım şuydu: “Kadınları evde oturmaya, sadece ona söyleneni yapmaya zorlayan bir sistem varken kadınları çalışmamaya, evde kalmaya motive etmek onların güçlenmesine engel olmaktan başka bir şeye hizmet etmez.” Hala birebir aynı noktada değiliz, ama hayatımın beni getirdiği son aşamada kadınların evden dışarı çıkması ve buna teşvik edilmesi gerektiği konusunda kesinlikle aynı şeyi düşünüyorum artık."
5465,"Para kazanmak, para kazanmaya ihtiyaç duymak, para kazanmayı istemek, hayatın, üstüne çok tartışılması gereken bir kısmı. “Daha fazla para kazanmak için zihinlerimizi satmamıza gerek yok” demek istiyorum sıklıkla, bulunduğum her platformda. Ama bir yandan da son dönemde yaygınlaşan o “minimalist” hayat güzellemeleri de beni fazlasıyla yabancılaştırıyor (Bir örnek için bkz.: “Sen Soğanları Doğra Salatayı Ben Yaparım“). İnsanlar ne kadar az paralara kaç saat çalışıp ne hallerde kalıyor, tuvalet arası olmayan, regl olduğunda ne yapacağını şaşıran kadın işçilerle dolu dünya mesela. O yüzden “zihnini satmama” derdi de “orta sınıf” bir dert kalıyor yani. Tüm bunlardan çıkardığımsa özet olarak şu: İnsanların yaşamlarını tehlikeye atma pahasına bir işte çalışma zorunda olması derdi, mücadele edilecek bir şey olarak her şeyin üstünde duruyor. Bir yandan da, insanların “zihinlerini satmadığı” bir şekilde yaşayabileceğine dair umudum da bir yerlerde duruyor, ama görünür bir şekilde ifade etmekten çekiniyorum."
5466,"Bu tablonun içerisinde ise tüm insanların, özelde de kadınların evden dışarıda da bir hayatları olması ise net bir zorunluluk bence. Bir süredir çok sevdiğim işimde, büyük oranda evden çalışıyorum ve başta da söylediğim gibi evin bir kara delik misali beni içine çekişine, her aşamada daha net bir şekilde şahitlik ediyorum. Evin o bitmek bilmeyen, her gün yeniden başlayan, hep aynı şeyi yaptığın ve hayatı devam ettirmeye olanak sağlaması dışında (ki bunun da önemini teslim etmek gerek tabii) hiçbir üretken şeye neden olmayan o iş yığını insana kendini garip bir makine gibi hissettiriyor. İnsanın evden çıkmadığı her gün, bir sonraki gün evden çıkmaması için mazeretini güçlendiriyor, her gün her şey daha zor hale geliyor. Daha önce zevk alınan şeyler sırf evin dışında diye yapılmıyor. Evin dışına çıkmak derken işe gitmeyi de kastetmiyorum sadece, yukarıdan anlaşılmıştır sanıyorum. Parkta bahçede keşfe çıkmak da, dışarıda tanıdıklarla muhabbet etmek de, toplantılara katılmak da, bir sergi gezmek de, yani insanın kendine ve birilerine bir şey kattığı her iş de benim için bu kapsamda yer alıyor. Kadınların kendilerini kendi istedikleri gibi var ettikleri ve bunu dışarıda yaptıkları zamanlara ihtiyaçları var ve bu ihtiyacı ben de kendi hayatımda her geçen gün daha iyi anlıyorum."
5467,"Bir de burada kadınların üzerinde hiç susmayan o garip hocaların baskısı var, yukarıda anmadığım. Neymiş, kadınların evde oturması gerekirmiş, bu onlar için daha hayırlıymış. Kadınlar dışarı çıkarlarsa alimallah dinden de çıkarlarmış(!).* “Kadınlar için evde oturmak cihattır” diyen bu hocaları evde, sadece ev işi yaparak geçirdikleri (çocuk bakmak da yasak, onun güzel yanları bir nebze evi yaşanılır kılıyor çünkü) bir hafta geçirmeye davet ediyorum. Hala kadınlara bunu reva görüyorlarsa, benim söyleyecek başka bir şeyim yok."
5468,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5469,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5470,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5471,Konuk Yazar: Zeynep Betül Akyıldız
5472,
5473,“Şimdi Zeynep bize bir şey söyleyecekmiş…”
5474,"Dedem musikişinas bir adamdı, ben de onun bestelerini aile toplantılarında seslendirme görevini üstlenmek durumunda kalmış tek torunuydum. Hayır ailede tek torun değildim, sadece kuzenlerim detone oluyorlardı. Müzik hayatım yaşımı hatırlamayacak kadar küçükken tam olarak böyle, emrivakilerle başladı. "
5475,"Bir gün teyzem annemi aradı, “Bu hafta arkadaşlar bize gelecek de… Zeynep bize şarkı söyler mi?” diye sordu. Ben de gün, kına, düğün gibi ortamlara girmeyen, hani bir parça yabani bir çocuğum. Kabul etmek istemedim ama teyzem de mis gibi bir teyzedir, kalbini kırmak istemeyeceğiniz bir insan… Gittim. O gün, hiç tanımadığım o kadınların muhteşem enerjisiyle birlikte o sırada elimize geçen tepsilerle ritim tuttuğumuzu hatırlıyorum. Zamanla teyzemin bu toplantılarında namım yürüdü gitti, e hoşuma da gidince tabii, ben de katılmaya başladım. Bu toplantılarda çaylar içilir, dertleşilir, kahkahalar atılır, konuşulacak tüm laflar bitirildikten sonra sıra şarkı söylemeye gelirdi. Ben de gitarıma uzanır, Yunanca, İspanyolca şarkılar çalar, birkaç da abuk bestelerimden söylerdim. :) Başlarda “Bildiğimiz şarkılardan da çal” dönüşleri alırken zamanla “Haa-ğuu’lu bir şarkın vardı ya, onu da söylesene” demeye başladılar. :) Zamanla teyzemin arkadaşlarıyla ahbap olduk. Hatta ciddi duruşlu annem bile bize katılmaya başladı.  Böylece kadın ortamlarına pek girmeyip köşesinde müzik yapan ben, bu kanal sayesinde kadın kadına bir şey paylaşmanın eşsiz tadını alabilmiş oldum."
5476,"Yıllar geçti. Üniversiteyle birlikte müzik çalışmalarıma dışarıdan aldığım eğitimlerle daha ciddi şekilde devam etmeye başladım. Dolayısıyla şu bizim “kadınlar”la toplanma saatleri, muhakkak bir dersimle çakışıyordu. Böyle böyle katılamamaya başladım. Bir dersten ötekine koşarken üst geçitlerde kendi kendime şarkılar mırıldandım. Yoğunluğum bir gün azalacak diye bekledim ama baktım ki öyle bir şey olmayacak! "
5477,"Münevver ve Gülnihal ile tanışmamız da bu sıralarda oldu. The Piolin isimli gruplarıyla piyanoda Münevver, kemanda Gülnihal olmak üzere klasik eserler yorumluyorlardı. “Merhaba, ben Soprano” diye tanıttım kendimi. Beraber bir konser geceleri düzenleme düşüncesi yemekhane kuyruklarında, koridor köşelerinde ettiğimiz klasik müzik sohbetleri ve sonrasında birbirimize “Şunu çalıyor musun?” diye attığımız uzun maillerle birlikte ortaya çıktı. Nota kağıtlarımızı kaptığımız gibi müzik odasında buluşmaya başladık. Bu sırada da bol bol düşündük, farklı bir gece olsa, en çok neye ihtiyacımız var diye… “aKşam” fikri böyle çıktı."
5478, 
5479,
5480, 
5481,"aKşam’ı kadınların hazırlayıp kadınlara sunacakları performans geceleri olarak tasarladık. Günlerin kadınları güçlendiren, dayanışmaya teşvik eden yönünden ilham aldık. Fakat öğrenci, çalışan ya da bir şekilde “meşgul” kadınlardık, öyleyse “akşam” olsun dedik. K’sını da büyüttük. :) “Kısırımız yok, klasik müziğimiz var!” diye de bir laf uydurduk."
5482,"Repertuvarımızda yer alacak eserleri büyük bir özenle seçtik. Konserin ilk yarısında, kendi repertuvarımızdaki klasik eserleri çalmayı kararlaştırdık. Altın günlerindeki dayanışma ve ortaya birlikte bir şeyler çıkarma fikrinden esinlenerek, konserimizin ikinci yarısına “aKşam sofrası” ismini verdik. Bu kısımda ise sofrada tuzu, çorbası, zeytinyağlı sarması olsun isteyen arkadaşlarımızla birlikte müzik yapalım, ortaya birlikte bir şeyler çıkaralım dedik. "
5483,"Hikayemiz böyle başladı, bu fikri anlatıp davet ettiğimiz muhteşem kadınlarla birlikte devam etti. Önce Reyta, ardından Rumeysa (ki kendisi Reçel blogun da editörlerinden), Emine, Sümeyra, Gülnur, Akylai, Betül derken, sayımız gittikçe arttı ve onlarla birlikte köklendik."
5484,"Sadece kadınların bir araya gelerek oluşturduğu yaratıcılığı, enerjiyi seviyoruz. "
5485,"Sözü kesilmeden, yargılanmadan, birbirini dinleyerek müzik yapan kadınlar!"
5486,Bunun sanat ve eğlence tarafının yanı sıra bir ihtiyaç olduğuna inanıyoruz.
5487,Buluşmak üzere!
5488,
5489,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5490,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5491,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5492,Konuk Yazar: Eda K. 
5493,
5494, 
5495,"Birkaç aydır özgürlükler ülkesi Hollanda’da okuyor, üniversitede özel eğitim dersleri alıyorum. Müslüman, başörtülü bir dişi olmak ve özel çocuklar üzerine çalışmak beni pozitif ayrımcılık kavramı konusunda düşünmeye ve pratikte “engelli”lerle benzer bir kaderimizin olduğunu fark etmeye itti."
5496,"Örtülü olmanın yüksek bir koruyucu etkisi olduğu muhakkak; fiziksel temas konusunda durulması gereken yeri, ibadet yeri ihtiyacını, alkollü içeceklere ve helal olmayan gıdalara karşı tutumumuzun sinyalini vererek bunu pek çok yerde hissettim bugüne dek. Belçika’da patates kızartması alırken Müslüman olduğumuzu fark eden gayrimüslim satıcının patatesin güvenilir yağda pişmediğini belirtme ihtiyacı duyması, Hollanda’da tanımadığım örtülü bir öğrenciyi durdurup okulda mescidin olup olmadığını sorabilmem, Alman erkek arkadaşlardan birinin selamlaşırken sarılmaya yeltenip vazgeçmesi örtünün verdiği konfora birkaç örnek sadece."
5497,"Bunlar pozitif ayrımcılık mı bilmiyorum. Ama böyle adlandırmaktan hoşlanmıyorum. Farklılıkların, hakların ve bunlara saygının öğretilmeye çalışıldığı bir dünyada ‘pozitif ayrımcılık’ tabirinin yabancılaştırmanın başka bir formu olduğunu düşünüyorum. Bu tıpkı özürlü ve engelli kelimeleri arasındaki gibi ince ve hayati bir fark gibi tezahür ediyor hayatta. Tuzlu bir ötekileştirme…"
5498,"Fiziksel engellilerin yıllardır söylediği şey şuydu: Bize acımayın, soru sormaktan ve farklılığımızdan bahsetmekten çekinmeyin, bize yardım etmeyin, sadece bizim için şartları kolaylaştırın, yardıma ihtiyaç duymadan yaşamamızı sağlayın. Çünkü pozitif ayrımcılık yabancılaştırmaktır, eksiltmektir, sanki onların sahip olmadığını yüksek bir el olarak vermek, lütfetmektir."
5499,"Örtülü kadın, Müslüman kadın demek. Müslüman ise tehlikeli, hassas, anormal ve kadını kanadı kırık hale getiren bir kelime(!)… Bir insana kırık kanadı hakkında soru sorulur mu hiç? Birkaç sene önce yurtdışında yaşarken beni garipseyen ama haddi aşma ya da incitme korkusuyla inancım ve fikirlerim hakkında soru sormayan insanlar oldu. Onlarla ne yazık ki şeffaf duvarların ötesinde seviyeli arkadaşlıklar yürütmek zorunda kaldık. Benim hakkımda ne düşündüklerini hiç bilemedim. Bu durumun adını daha önce koyamamıştım. Ama özel eğitim üzerine eğitim alırken fark ettim. Biz de işte böyle; görme, işitme değil de sosyal engelliydik."
5500,"Öte yandan duvarları yıkıp gelenler, bizi zihinlerinde -görece- normalleştirenlerin sorduğu sorular ve Müslüman kadınlar hakkındaki önyargıları da yıkılmaya değerdi: Müslüman bir kadının evden dışarı çıkamadığını düşündükleri için eğitim alabilmemiz, hatta sınırları aşıp başka başka ülkelere çalışmak ve okumak için gelebilmemiz, dil bilmemiz, müzik dinlememiz, kitap okumamız, evde başörtüsüz olmamız, zorla evlendirilmememiz, kadın hakları konusunda konuşabilmemiz, dünya meseleleri hakkında fikir yürütebilmemiz…  Bütün bunlar ve üzerine konuşulması gereken daha pek çok konu varmış meğer. Ancak konuştukça öğrenebildik."
5501,"Hollanda’ya gelişim 15 Temmuz olaylarının üzerine ve maalesef her yerde patlayan bombaların Müslümanların işi olduğuna dair kanıların yaygın olduğu bir zamana denk geldi. Daha ilk derste tanışma esnasında sohbet ederken dersin hocası iki kere senin için sorun değilse paranteziyle başlayan sorular sordu. Sorun değildi. Her şeyi konuşabilmeliydik. Bunu söyledim birden fazla kez: dinim, ülkem ve fikirlerim hakkında her türlü soruyu sorabilirsiniz. Çünkü rahatsız olup olmayacağımı sormak, bunların nazarda rahatsız olunabilecek meseleler olduğunu gösterir. Galiba asıl konforsuz olan bu aşırı özel muamele."
5502,"Hâsılı, neredeyse her gün fark ediyorum, ayrımcılığın negatifi de pozitifi de hem teoride hem pratikte sıkıntılı. Farklıyız sadece, her kafa farklı. Bunun üzerine daha fazla konuşabilmeliyiz sanırım. Sınıfta, evde, sokakta, kafede, işte; yurtiçinde veya dışında. Saygı duymak adı altında derine inme üslubunu unuttuk korkarım. Meseleleri hassas kılıp yok saymaya değil de, normal sayıp saygılı bir şekilde ele almak yeterli belki de. Ama ben artık örtümü görüp soru sormaktan ya da iletişim kurmaktan kaçan insanlar tanıdıkça daha fazla konuşma ihtiyacı hissediyorum. Okuduğum okul, aldığım ilim bir yana, bu çekinceleri ve önyargıları yıkmakta katkı sağladığım ölçüde burada geçen zamanı kâr sayacağım sanırım. Tam da bu yüzden belki de içimizde hâsıl olan, hayata kendimizce ve bize özel şekillerde karışma iştiyakını hiç yitirmemek gerek. Tam da bu yüzden okumak, öğrenmek, gezmek, konuşmak, tanımak, gülümsemek, kendimiz olarak mutlu ve özsaygılı olmamız gerek. Biz de insanız işte, herkes gibi, farklı. Her türlü kalıptan, çanaktan bağımsız, kafası örtülü, fakat biricik… Vesselam."
5503, 
5504,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5505,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5506,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5507, 
5508,Konuk Yazar: Efruza Esra
5509,"CRR’de bir programa katılacaktık, programdan çıkar, yürürüz, Gümüşsuyu’ndaki kitaplığa gideriz diye plan yapmıştık. Arkadaşım kendini pek iyi hissetmeyince planı bozduk. Daha geç çıktık okuldan. Atatürk Kitaplığı’na gidiyorduk. Dinlenmek niyetiyle boş sokaklara daldık. Mızıka, masal eşliğinde yürüdük. Mutluydum. Bunu yapmak beni mutlu etmişti. “İnsan kendini mutlu etmeli” diyordum. Mutlu olmak esas erdem, bunu başarmalı “Bak kahrolsam olurum, ama nasıl da mutluyum” diye içten içe övünmüyordum gücümle, kendimle."
5510,"Sokaklar aşağı varınca sahile vurduk. Sahilde gençleri gördük kendi hallerinde çalıyorlardı… Karadeniz türküsü mırıldanıyorlardı “Otursak ya?” dedim ama oturmadık ilerledik… Marmaray’a geldik. Yer altı taşıtlarına binerken aklıma mütemadiyen çok eskiden izlediğim bir film gelir. Metroda yangın gibi bir şey çıkıyor ve yolcular kurtulmaya çalışıyorlar. Adını hatırlamıyorum ama sahneler aklımda… Girdik, akbilleri bastık. PATTT!! sallandık mı? Ne kadar büyük şiddetteydi! Koca bir gemi sahile mi vurmuştu,  parçalamış mıydı sahil? Yukarıda Üsküdar’ın ikiye yarıldığını düşündüm. Koştu bütün polis abiler. Bir tanesi bağırdı: “Hepiniz gitmeyin!” Ama nasıl olduysa herkes gitmişti. Sonra bir tane daha ses geldi daha hafif. Bu sefer otobüs çarpmış olmalı. Bir adam indi, “Yukarıda patladı bir şey” dedi aşağı indi hızla, bekledik gelmelerini. Akbil bastık ya çıkamadık! Ama ne olduğunu bilmeden ayrılamıyor, öylece ilerleyemiyorduk. Bu bir magazin merakı değil, artık hakikatı öğrenmek için tek yolun kendi deneyimlerimiz olduğunu bilmenin getirdiği acı bir öğrenme arzusuydu… Polisler indi geri, onlarda korkmuş gibiydi. Nasıl korkmasınlar?  Benden küçük bile olabilirler ki nenem yaşında da olsa insan korkar.  “Beşiktaşmış” dediler. “Beliktaş neymiş” anlayamadık, soramadık. Arkadaşım: “Hayret sen nasıl sormadın?” dedi “daha sabah annem ortalıkta deli deli dolanma şüpheli diye atarlar içeri dedi”  diyemedim."
5511,"Marmara’ya bindik. Aşağıdakiler habersiz duruyor.  Marmaraydan indik metronun önünde bir iki telefon, “Patlama”,  “İyi misiniz?”, “Nerdesiniz?” mesajları!! Ama hala haberi olan çok az gibi, Haliç’ten geçerken telefonlara tekrar mesajlar geldi “Gümüşsuyu’nda  çatışma varmış” meydana indik. Siren sesleri, helikopterler… Ne olmuştu? Yardım edecek birleri var mıydı? Yoksa biz yardıma mı muhtaçtık? Mesajlar devam ediyor:  “Kitaplığa gitmeyin o tarafta çatışma varmış” kitaplığa gitmeye başladık. Biz gitmesek çatışma olmayacak mı?"
5512,"Gezi Parkı’nı geçiyoruz, Gezi aklımda benle devam ediyor yola. Yerde cam kırıkları… Patlamada bilbord kırılmış sanırım… Yol kapalı. Kitaplık sağda karanlık solda. Sola ilerliyoruz polis bağırıyor: “Dön, geri dön!”… Sesler çok yakın… Bir koku var tuhaf… Sağ tarafa kitaplığa dönüyoruz. Önü kalabalık. Gençler var, anlatıyorlar “Camlar sallandı, kırıldı … Ses…” Korkmuşlar… İçeri girelim bir, diyorum… Kimlik elimde uzatıyorum, “İçeri girmek yasak!” diyor görevli. “Yer mi yok?” diye soruyoruz. “Hayır yasak, güvenlik sebebiyle yasak!” O yüzden kalabalıkmış meğer. Nasıl ya, helikopter sesleri, siren sesleri, biraz ötemizde ne oluyor bilmiyoruz bile bizi kütüphaneye almayacaklar mı gerçekten?  Bir kaç kişi itiraz ediyor. Hatta birisi “İçerisi daha güvenli değil mi? Nereye gidelim saat 23.30, yukarısı kapalı, sesleri duymuyor musunuz?” diyor. “Emir böyle, biz bir şey yapamayız” diyor abi. Ve bizi tamamen dışarı çıkarıp bahçe kapısını da kitliyor… Çatışma çıksa, 15-16 kişi var burda, hepsi öğrenci… Bir kız köşede çok korkuyor kulaklarını tıkıyor… Daha soğuk kanlı olanlar çözüm arıyor… Yarın sınavı olanlar “Ama bütün gece çalışacaktık!” diyor.  Aklıma son günlerde her yerde gördüğüm kitaplığın reklamları geliyor; büyük hizmet diye yazıyordu. Gerçekten büyük hizmet, her seferinde takdir ederim daha çok kütüphane geceleri açık olsa derim… Peki ya şimdi bunun için büyük rezalet yazacak mı bilbordlar? Yazarken çekiniyorum suç çalışanlara yıkılır diye. Suç EMİR’ de. Kim bu EMİR? Bu kadar güçlü de korkutuyor işçiyi! EMİR  kim ki ne canımız ne korkmamızı düşündürtmüyor görevlilere?"
5513,"Yarım saat bekledik, ama artık son arabalara yetişme ihtimali ile acele etmek lazımdı. Biz çıktık marmarayla karşıya geçtik. Üsküdar’da otobüssüz kalmıştık. Yürüyerek çıktık arkadaşa geldik. Hepsi dönebildi mi geri? Helikopter sesleri, sirenler.. Sosyo-psikolojik  destek amaçlı çalışma yaptığımız çocuklar geliyor aklıma, duydular mı patlamayı? Çok korkmuşlar mıdır? Dün de Karaköy vapurunun orda polis helikopteri dolanıyordu. Yukarı baktık uzun uzun, insan bir düşünüyor acaba tarar mı bizi diye…"
5514,"Eve girdik, korktuğum her halimden belli, arkadaşım şaşırıyor buna “Özgür kız korktun mu?” diyor  “Tabii korktum” diyorum, korkmak huy oldu bizde. Biraz durunca mızıka çalıp mutluluk ile ilgili beylik düşüncelerimi hatırlıyorum. Hâlâ mümkün müdür mutluluk? Çok yakınız, teğet geçiyoruz, birileri geçemiyor, çok yakınız…"
5515,"Çok uzak,"
5516,Çok yakın…
5517,Çok tesâdüfi…
5518,Çok ucuz…
5519,İnternete düşen videoları izliyorlar… Ses… Şarkı mı söylüyorlar? “Amatör kamerayla bomba böyle görüntülendi” diyor! 3 saniyelik de reklam var önünde. Hevessizce göz atıyorum.Yanlarından geçtiğimiz çocuklar…
5520,“Patladı valla patladı!!”..
5521,Patlamış… Valla patlamış…
5522, 
5523,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5524,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5525,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5526,Yazar: Feyza
5527,
5528,"İstanbul’da dün gece yüzbinlerce insanın aynı anda işittiği bir patlama yaşandı.  Patlamada şu ana dek 38 insan hayatını kaybetti. Yüzlerce yaralı var. Ölenlerin yakınları, yüzlerce insan yasta. Belki milyonlarca insan İstanbul’da, civarda olabilecek yakınlarını “iyi misin” diye aradı, mesaj attı. Bunun yanında milyonlarca öfkeli, kalbi kırık insan var. Herkese baş sağlığı diliyorum. Herkese içinde bulunduğu durumun ağırlığınca sabır diliyorum."
5529,"Ateş düştüğü yeri yakıyor, etrafındakileri de dumana boğuyor. Ben her seferinde yeniden geçmişsiz ve geleceksiz kaldığımı hissediyorum. Geçmişsiz, çünkü şiddet kendinden öncekilerin anlamını (bir süre) unutturacak kadar güçlü. Geleceksiz çünkü bütün öngörüler, hedefler, hayaller de (kaldıysa) anlamsızlaşıyor. Kapkara bir perde iniyor insanın gözünün önüne."
5530,"Bu kara perdenin aralığından insanların öfkelerini izliyorum. Sanki bu geçmişsiz ve geleceksizlik duygusuyla kavga edercesine “başkanlık gelsin diye oluyor” diyorlar, “başkan yaptırmamak için oluyor” diyorlar, “ülkeyi kaosa sürüklemek isteyenler”, “dolar lobisi”, “İkiyüzlü Batı”, “Gezi” diyorlar. “Mutlaka kazanacağız”, “Diz Çökmeyeceğiz” diyorlar. Ortada bir sürü anahtar sözcük dolanıyor. Türkiye’nin tarihinde, bilhassa son 4-5 yılında yaşanan derin yarılmanın ortasından olaylar bir anda sosyal medyanın zaman tüneline taşınıyor. Sanki bugünlere bu derinleşen öfkeyle gelmemişiz gibi, herkes yangına daha büyük körükle gidiyor."
5531,Bana da bu dünya sahnesinde olan biteni anlamaya çalışma rolü düşmüş. O yüzden bildiğim soruları aklıma geldiği gibi sormaya devam edeceğim.
5532,"İçinden geçtiğimiz savaş halini uzun süredir anlamaya çalışıyorum. İnsanlara nasıl faillik duygusu yükleniyor? Nasıl izledikleri, maruz kaldıkları, mağduru oldukları şeyin parçası oluyorlar? Nasıl taraf oluyor, millet oluyor, dost oluyor, düşman oluyorlar? “Hiç kimse” olmaktan başka rol biçilmeyen çocukların dünyanın büyük kentlerinde kendi bedenlerini patlatmaya koşmalarını anlamaya çalışıyorum. Tarih olmak ne kadar dayanılmaz bir arzu ve bugünlerde tarih olmanın yolu yok olmaktan, yok edicilikten geçiyor."
5533,"Katliamı şişeden çıkan bir mesaj gibi okuyanlara karşı da sorularım var. Büyük resmi görenler açıklasın hele. İnsanlar demokratik seçimlerle sandığa gittiklerinde nasıl kaosu seçmiş oluyorlar? Bu cehennemden çıkışımız neden yönetim biçiminin değişmesinden geçiyor? Çoğunluğun öfkeli konsolidasyonu sokakları güvenli kılacak mı? Olağanüstü hallerin yüksek güvenlik önlemleri şiddeti ve ölümü azaltabilecek mi? Herkes öldüğünde kim kazanacak, kim asla kaybetmeyecek, kim asla diz çökmeyecek?"
5534,"Bugün anneler, babalar, sevgililer, evlatlar dizleri üstüne çöktüler, yığıldılar, bayıldılar, çığlık attılar, sustular. Bu ölümcül döğüşte tarih olmak değil, yakınlarının eve dönüşlerini görmek isterlerdi.  "
5535,Başımız sağolsun.
5536,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5537,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5538,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5539,Konuk Yazar: Haşime Kılıçaslan
5540,
5541,"Manisa’da bir kadın parkta yürüyüş yaparken saldırıya uğradı. 4 aylık hamile! Saldırgan, “Bu parkta bir daha yürümeyeceksin!” emri ile başlayan küfürler ederken, o, özür diliyor ve  “Hakkını helal et, bir daha yürümem” diye başlayan cümlesine en fazla bu muamelenin ağrına gittiğini ekleyebiliyor. “Her yerim kapalıydı” diye tekrar ve tekrar ediyor, kadın. Sanki açık olsa dayağı hak edermiş gibi! Bu algının içselleştirilmesinde kimlerin payı var? Daha bu cümlelerin ağırlığını üzerimden atamamışken aynı gün bir kaç hoca (!) nın haberleri geliyor."
5542,"İktidarı eleştiriyor, Ebubekir Sifil, “Hükümetin kadını çalışmaya teşvik etmesi aile hayatını zayıflatıyor” diyor ve ekliyor “Ev hanımlığı teşvik edilsin”. Halbuki bunca kadın cinayetinin ana nedenlerinden biri kadının boşanmak ya da ayrılmak istemesi. Bu ve buna benzer açıklamalar…"
5543,"Kızıma hamileliğim zorlu geçti. Belirli bölümünde sadece yatmak zorunda kaldım. Son aylarımda ise doktorum sabah ve akşam ayrı ayrı sürekli yürümem gerektiğini söyledi. Hatta ne kadar yürüdüğümün hesabını veriyordum. Tam da o günlerin üzerine T. İnançer hamile kadınların sokakta yürümesinden duyduğu rahatsızlığı dile getirdi. Hem de çok çirkin ifadelerle. Çok sinirlendim. Çünkü ne çektiğimi biliyordum. Devasa bir karınla sokaklarda yürümüştüm. Keyifle yürüdüğümü söyleyemem. Ağrının sızının yanında bir de çekingenlik hissi vardı. İnsanların bakışlarını da hatırlıyorum. Genelde kadınlar merhametle bakarlar ve yaşlı kadınlar mutlaka dua eder. Sanırım her zamanki gibi düşenin halinden yine düşen anlıyor. İnançer o cümleleri sarf ettiğinde muhafazakar camiadan bir çok yazar, çizer  onun ne kadar ihlâslı, ilim sahibi ve ne kadar mükemmel olduğunu yazıp, eleştirileri çekememezlikle başlayıp, din düşmanlığına kadar götürdüler. Kim olduğu, ihlâsı ya da imanı banane ya da kime ne? Elimde ihlâs-ölçerim yok. Fakat “Her ademoğlu hata eder” diyen bir ayet var. O cümlenin sokağa nasıl yansıyacağı kimsenin umurunda değildi. Hamile bir kadına kötü bir bakıştan kimse sorumluluk almaz nasıl olsa."
5544," Tecvid çalıştayını gördüğümde okkalı bir kahkaha attığımı hatırlıyorum. Koca koca adamlar kocaman bir binada ve konu bu. Sahi bizim vergilerimizle okuyup, profesör falan olan bu ilahiyatçılar ne işe yarar? Hangi konuda taşın altına elini koymuşlar? Ünlüleri ya televizyon ekranında menkıbe anlatıp, karşılığında otel vs alıp, yatırım yapıyor ya da bazıları faizsiz bankaların bilmem ne ekibinde. 
 Bu hocalar ülkenin “gerçek” sorunları hakkında ne zaman konuşacaklar? Ne zaman sorumluluk alacaklar ? Kadın cinayetleri, taciz, şiddet sarmalına dair ne gibi bir çalışma yapmışlar?"
5545,"Bana söyler misiniz ilahiyatçı profesörler, cemaat liderleri, tarikat şeyhleri ne işe yarıyorsunuz? "
5546,Cinsiyetçi söylemlerinizin farkında mısınız? 
5547,Sözü temizlemezseniz insanı nasıl temizleyebilirsiniz? 
5548,Sözün ağırlığı olmazsa insanın ağırlığı olur mu? 
5549,Kadına dair hangi putu kırdınız? 
5550,"Hangi doğru bilinen yanlışı lanetlediniz, bunun için gayret ettiniz mi? (Orucun nasıl bozulduğunu hepimiz biliyoruz. Namazın kazasını…) Hayatınız boyunca hiçbir kadın örgütlenmesine, işçi örgütlenmesine gittiniz mi mesela? "
5551,Herhangi bir kampanyaya dahil oldunuz mu? 
5552,Nefis tezkiyesi ile devlete sızma girişimi çelişiyorsa bunu cemaatlere kim anlatacak?
5553,"Bir gün şiddete maruz kalmış bir kadının yanına gidip, onu teselli eden, yaşanan olayın vehametini anlatan, farkındalık yaratacak bir kampanya başlatacak bir hoca görebilecek miyiz?  "
5554,Artık hocaların görevi put tamirciliği mi oldu?
5555,Çok samimi soruyorum. Büyük teyzemin oğlu karısını öldürdü ve intihar etti. 3. sayfa haberleri artık evimizin içinde.
5556,Bu yangına su taşıyacak karınca da mı yok? 
5557, 
5558,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5559,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5560,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5561,Konuk Yazar: Burcu Arıkan
5562,
5563,Sahne 1: Başkalarının savaşını okumak
5564,"14 yaşındayken Samsun’a şimdinin büyük kitapçı zincirlerinden birinin şubesi açılmıştı. Dershane çıkışı eve giderken kitap bakmak büyük bir bireysel eylemdi o vakitlerde. Arkadaşlarla birbirimize kitaplar hediye etmeye başlamıştık. O zamanlar iyi olduğunu düşünüp okuduğumuz kitapların bir kısmı çok matah kitaplar değilmiş, sonradan öğrendik ama olsun, bizim dünyamızda o kadarı vardı henüz. O dönem kulağımıza çalınan kitaplardan birisi de Ayşe Kulin’in Sevdalinka romanıydı. 1999 yılında basılmıştı, bir yaz tatiliydi aldığımda."
5565,"Ben kitabımla yaz tatiline giderken aslında ülkede bir savaş sürüp gidiyordu. Bir yandan çocuk ama bir yandan da her şeyi anlayabilecek yaşımda, bu savaşa dair hiç bir fikrim yoktu. Sadece ülkenin bir yerleri tehlikeliydi, oralara gidilemiyordu. Aslında çok güzeldi doğu, “terör bitse de bir gitsek” idi. Katılmamayı tercih edebileceğim bir etkinlik gibiydi savaş. Asker ölümü haberleri veriliyordu. Hayal meyal hatırlıyorum, hiç etkilenmediğimi. Çünkü sayılar dönüyordu sürekli haberlerde ve zaten olması gereken onların ölmesiymiş gibi konuşuluyordu. Küçük kardeşim büyüyordu. Ara sıra onun askere gidip öleceğini düşünüyordum. Sadece o zamanlar gerçek geliyordu o sayılar, kalbim sıkışıyordu. Onun dışında ise bir akşam yemeği rutiniydi olan biten. "
5566,"Belki de bu ortamda büyüdüğümden savaşı anlatan bir kitap okumaya dair hiçbir korkum yoktu. Kahramandık biz her anlatıda, kaybettiklerimiz yazılmıyordu. Bu yüzden balkanların acısı da bir sahil yeri kitabı olabilirdi. Fakat okudukça solda biriken sayfalar bir ağırlık olup çöküyordu üzerime. Öğreniyordum ki savaş televizyon ekranında yaşanmıyordu. Bir tarih kitabının kaybeden onlar ve kazanan biz anlatısı gibi muzaffer de değildi. Sefaletti, korkuydu, onarılmaz yaralardı…"
5567,"Kitaptan bana bir kadın kaldı, adını hatırlamadığım; bir köyde askerlerin köye gelişini bekleyen bir kadın. Kadının bir bebeği vardı. Bebek savaşta en kullanışsız şeydi, o sayfalarda öğrenmiştim. Ağlayabilirdi yerli yersiz. Çıkardığımız savaşlardı oysa yersiz olan ama evi silahlı adamlar bastığında bu naif gerçeğin hiçbir anlamı yoktu. Maalesef kadının bebeği vardı ve bebekler askerler geldiğinde sessiz olunması gerektiğini bilmiyordu. Ağzının kapatılmasından mı panik oluyordu ya da gazı mı vardı bilmem ama bir an geliyordu ve bebek tabii ki ağlıyordu. Sonrası felaket… Dolabın kapağı açılıyor ve kadınla bebek ayrılıyordu.  Kadını tecavüz etmek için yatağa fırlatıyorlardı ve bebeğin ağlaması kutsal görevlerini engellediği için onu da camdan aşağı… Sonrasında kadın feryat figan kendini kaybediyor ve bu şekilde o da kolluk kuvvetlerine mukavemetten öldürülüyordu."
5568,"Biz savaşı izleyerek ama inkâr ederek, öyle tuhaf bir ruh halinde “atlatıyorduk”. Ama ben bu hikâyeyi yıllarca atlatamayacaktım. Düşündükçe belki başka hikâyelere dolandı mı, kafamda kura kura değişti mi bilmiyorum. Kadın romanın ana karakteri miydi, onu bile anımsamıyorum. Ama kadınlar savaşların ana karakterleriydi, bunu anlamıştım. Aklıma geldikçe o dolabın içindeki çaresizliği hayal etmeye çalıştım. Kadın, ağladığı için bebeğinden nefret etmiş miydi acaba? Ve bebeğinin fırlatıldığı an nefret ettiği için kendine öfkelenmiş miydi? Peki ya o askerler bunları yapıp geceleri kâbuslar görmeden uyuyabilmiş miydi? Birileri televizyonda o askerlerin ölümünü duyup üzülmüş müydü? Kimse haberlerde üniformalıların camdan fırlattıkları çocuklardan bahsetmiyordu. Savaşın dökümünde, kadınlar ve bebekler ancak cepheye kurşun taşırlarsa ya da vatan için bebeklerini derelere atacak kadar “fedakâr” olurlarsa yer alabiliyorlardı."
5569,"Önüme çıkan ilk fırsatta barışa dair hayallerimin olmasının nedeni savaşın ne olduğunu bana küçük yaşta en korkunç, en çıplak haliyle anlatan bu sahneydi belki de. Savaşı bilen birisi, yaşamak gerekmez illa ki, neler yapabileceğini bilen birisi nasıl barış istemezdi? Bir kadın savaşın kendi kapısına dayanmasından nasıl korkmazdı? Bir kadın bebeğiyle bir dolapta sıkışıp kalmaktan nasıl korkmazdı?"
5570,"Ben bu isyanla değişirken milyonlarca evde 14 yaşında çocuklar, haydi onlar çocuk, koca koca insanlar savaşın televizyonda atılan zafer naraları olduğu bir hayata devam ediyordu. Kızamazdım, tesadüfen bir hakikate çarpmazsan sonsuza kadar yaşar giderdin gerçekliğin dışında bir yerde. Hakikat ise evlerinin bodrumlarına saklanan kadınların ve çocukların hikâyeleriydi. Savaşın failleri biliyordu aslında savaşın tecavüz olduğunu ve inkar etmiyorlardı. Duvarlara yazıyorlardı, “biz geldik, neredesiniz” diye, tehdit ediyorlardı. O sırada kimler kurşunlara inat bir çarşafın gerisinde hayatta kalıyordu?"
5571,Sahne 2: Savaşın kocaman coğrafyasını dinlemek
5572,"Bu ülkede savaş, geçen yüzyıldan bize anlat anlat bitirilemez zaferler bırakmış bir hayaletti. İçimizi kemiriyordu. Yoktu ama hep vardı. Biz onu görmedikçe karabasan gibi çöküyordu. En sonunda ise sokağımıza, kapımıza dayanmıştı. Bombalar artık memleketin “aslında çok güzel” ama tehlikeli yerlerinden çıkmış, buralara inmişti. Suriye olacaktık, inanamıyorduk. Çünkü savaş olan yerlerin de birilerinin evi olduğunu hiç düşünmemiştik galiba. Bombalar patlıyordu. Herkes birbirine “dikkat et” diyordu artık evden çıkarken. Komşular birbirine şüpheyle bakıyordu. Belki de yüzlerce yıllık bir insanlık hafızası biliyordu içten içe, savaşın bir maç rekabeti değil de, her gün selam verdiğin insanın, gün gelip katilin olma ihtimali olduğunu. Sarılmaz yaraların kazanan lehine susturulduğu bir anlatıydı. Bu yüzden o yaraları anlatmak, savaşın ne olduğunu anlatmak en büyük işti galiba. Kahramanlıklar, destanlar yazılırken yok olan “önemsiz” hayatların sözü olmak. “Cesurlar” kategorisinde yer alamayanları… Ya da savaştan korkan ama denizlerde boğulmayı göze alanların dehşetini anlatmak."
5573,"Biz barış hayalinden adım adım uzaklaşırken, Kolombiya cehennem kadar uzun bir zamanın ardından barışı tesis ediyordu. Bir arkadaşımız sürece tanıklık etmiş birinin aktarımını dinlemişti. “Barış nasıl mümkün oldu?” sorusunda verilen yanıt omuzlarımıza yük olmalıydı: “Her ailede bir ölü vardı”."
5574,"Her ailede bir ölü, her evde kocaman bir boşluk, her kalpte dinmez bir acı… Gecenin karanlığı çöktüğünde, herkesin işittiği bir sessizlikle ölülerin ağlandığı, yasın bir iyi uykular ninnisinin yerini çaldığı koca bir ülke düşünüyorum. Komşusundan korktuğunu hissetiği anda inançla barışa sarılamadığı için şimdi göz göze gelmelerdeki yasta birleşip sarılmaya mecbur bir ülke…"
5575,"Savaşın coğrafyası kocaman. Savaş korkusunu içime salan coğrafyayı görüyorum, hikâyeden 15 yıl sonra. Balkanlar… Müziklerindeki coşkuya hayran olduğum, yemyeşil bir dünya… Geziyorum sokaklarında. Her köşesinde şarkılar söyleyenlerle, yıllardır sıvanmamış duvarlardaki kurşun izleri arasında kalmış bir arafla tanışıyorum. Savaş donmuş kalmış, gidememiş bir türlü. Öyle şeyler olmuş ki kimse konuşamıyormuş hala. İliklerime kadar hissediyorum, dün gibi havada asılı kalmış şiddeti. Neden sıvamamışlar hiçbir binayı? Kıyıda köşede kalmış köyler bile evlerinde açılan yaraları kapatmamış. Müze olsun diye değil,  öylece kala kalmaktan."
5576,"Kim bilir ne kurtuluş hikâyeleri, ne zaferler anlatılmıştır bu suskunluğun üzerine değil mi? Ama belki de bir kadın kocasının katiliyle komşudur hala. Nasıl yürüyorlardır o ağır havada, nasıl bakıyorlardır birbirlerine? Bir çay demleyip konuşmuşlar mıdır acaba hiç?"
5577,"Rwandalı kadınlar cevap veriyor soruma.* Soykırımdan yıllar sonra hapisten çıkan faillerle yüz yüze kalıyorlar. Failler özür diliyor. Adamlar, savaşın anlatısından sıyrılıp da ellerinde şiddetleriyle kalmış. Affedilmeye muhtaçlar “hayatta kalmak” için. Kadınlar güçlü ama adamlar bitik. Kötülük kötülüğü yapanı çürütür ya öyle bitik. Kadınlar özrü kabul edebilecek kadar güçlü. Kadınlar nefretin nesilden nesile aktarılmasının ne demek olduğunun farkında. Kadınlar yaşadıkları acının bir intikam hikâyesine dönüşmesine razı olamayacak kadar sorumluluk sahibi. Kadınlar yine yaşamdan yana."
5578,Sahne 3: Savaşın tenine yaklaştığı ama barışın hala bir şans olduğu kıyı…
5579,Savaş… Korkunçluğunu en iyi kadın hikâyelerinden anlayabileceğimiz bir kabus. O hikayeler biliyor yazılan destanların altında ezilip yitenleri.
5580,Bunları düşünürken tenime yaklaşan savaşa bir hikaye yazıyorum:
5581,"Havada asılı bir korku var şimdi buralarda. Herkes birbirine “dikkat et” diyor artık evden çıkarken. Bir kitap düşüyor ofiste yere, herkesin ödü kopuyor ufacık bir “pat” sesinden. Patlamamız an meselesi. Ya bir bombayla, ya bir nefret anıyla… Havada asılı korkuya sarılıyorum. "
5582,Günler geçiyor…
5583,"Dün selam verdiklerinize bugün saldıracak hale geldiğinizi hissetmiyor musunuz? Dün “farklıyız ama olsun, severim onu” dediklerinize bugün yüz çevirmiyor musunuz? Bu karanlığın içimizi kapladığını ve bizi nereye götürdüğünü görmüyor musunuz? "
5584,Görmezden geliyoruz…
5585,"Nefrete, her gün daha büyük bir şiddete gidiyoruz. “Pat” diye patlıyor savaş kentimde, sokağımda. Silahlanmaktan bahsediliyordu sanki söylemişlerdi, hatırlıyorum. Dolaba saklanıyorum, sesler geçsin diye kulaklarımı kapatıyorum. Bir süre sessizliğe güvenip çıkıyorum evden."
5586,"Sokağımı hayal ediyorum. Apartman kapısının önünde oturuyorum. Binaya dönüp bakasım yok, cephesi delik deşik. “Sıvasam ne olacak ki diyorum” kendime. İçimde açılan delikleri hangi malzeme kapatır? Herkes ne olduğunu anlamaya çalışıyor. Sokaktakilere bakmaya korkuyorum. Acaba ondan nefret etmiş miydim? Acaba o bana saldıracak mıydı? Bütün güven duygum içimde bir enkaz; o enkazı kim kaldıracak? Kim beni kapı ziline teklifsizce koşup iki soğan isteyebildiğim bir zamana geri götürecek? “Bırak cephedeki delikler kalsın.” Güzel balkanlara değmiş insan elinin kasveti düşüyor içime.  Elimi sürmek istemiyorum birbirimizde açtığımız yaralara. “Geç kaldık, tutamadık birbirimizi” diyorum."
5587, Savaşı böyle hayal ediyorum işte ben. Kendi sokağında yabancı kaybolmuş bir ben. Hepimiz…
5588,"Korkuyorum savaştan, herkes korksun istiyorum. Herkes kendini o dolapta tahayyül etsin istiyorum, bir bodrumda edemiyorsa. Korkudan aldığımız güçle barışa sarılalım, mücadele etmek tek çaremiz olsun istiyorum.  "
5589,"Barış talebi nasıl oluşabilir? Bu sorunun peşindeyiz yıllardır. Şimdi bakıyorum da, 14 yaşındayken barış benim için anlamsızdı. Savaş mı vardı? Üstelik olsa da bana mı vardı? Bilmiyordum o zamanlar nefretin soluduğum havaya sirayet ettiğini, başkalarının suskunluğunun üzerine bir gelecek inşa edilemeyeceğini, o acıların bir gün elbet benim de kapıma dayanacağını. Kafa yordukça, hissettikçe barış sadece bir talep olmaktan çıkıyor, içimdeki tedirginliğin tek çıkış yoluna dönüşüyor."
5590,"Komşumdan şüphe etmek, sokağımda yürüyememek, evimde bir dolapta hayatta kalmaya çalışmak, kendimi batacağını bildiğim botlara atacak kadar dehşete düşmek istemiyorum."
5591,"Her evde bir ölü olduğunda yas elbet bizi ortaklaştıracak. Herkesin içini aynı acıtır sevdiğini kaybetmek. Peki, şunca hafıza biriktirmişse insan şiddete dair, beklemek lazım mı yasta buluşmayı. Yasta buluşmak istemiyorum kimseyle. Katmer katmer yaslarımız var iyileştiremediğimiz. Daha fazlasını sırtlanmayalım istiyorum."
5592,"Ben barışın mümkün olabileceğini görmüş nesildenim. Bu yüzden onun ihtimali uzaklaştıkça nefesim daralıyor. Peki, sen korkmuyor musun? Neden barış istemiyorsun sevgili komşum? Savaş bir haber bülteni değil, bir kahramanlık manşeti ya da bir miting çığırtkanlığı değil.  Sevgili komşum, umarım yarın da kapını çalabilirim, umarım yarın da çocukların kedimi sevmek için kapımı çalabilir. Umarım savaştan hepimiz çok korkarız ve barış için kapı zillerine koşarız."
5593,*(http://www.nytimes.com/interactive/2014/04/06/magazine/06-pieter-hugo-rwanda-portraits.html?_r=1&register=facebook)
5594,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5595,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5596,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5597,Konuk Yazar: Sena
5598,
5599,"En son yazım olan “Avare ruhumu özlüyorum!”a gelen negatif bir yorum beni bu yazıyı yazmaya sevk etti. Şahs-ı muhterem, “Vay be anneliği ne kadar indirgemiş! O her şeyin ucuzunu kolayını çocuğuna nasıl yediriyorsun?” tarzı bir cevapta bulunmuş ben de kendisini üşenmedim cevapladım. Burada kastedilenin çocuğa ucuz tavuk döner alıp yedirmek olmadığını… Burada kastedilen örneğin bezi elinde yıkamak zorunda kalmamak, teknoloji sayesinde daha hızlı ev işi yapıp çocuğuna daha çok zaman ayırmak olduğunu… Falan filan… Zaten anlaşılmayacak kadar kompleks bir cümle değil. Bu da beni şu konuda düşünmeye sevk etti. Biz koltuk altında dört beş karpuz taşıyan anneler acaba bunu yapamayan erkekleri biraz sinirlendiriyor muyuz? Bunu başaramasak anneliğin ne kadar kutsal olduğu ve full-time bir iş olduğunun vurgusuna sığınacaktık ve herkes de bizi mazur görecekti evimizde oturduğumuz için. Ama başarınca birilerinin koltuğuna oturuyoruz, birilerinin yerini işgal ediyoruz. “Bir erkek gibi” çalışıp, “bir erkek” kadar başarılı olunca geriye iki ihtimal kalıyor toplum için: 1) ya anneliğime çamur atacaksınız, çocuğumu eşimi ne kadar ihmal ettiğimi söyleyeceksiniz. 2) ya da yazdıklarımı, ortaya koyduğum çalışmaları beğenmeyeceksiniz."
5600,"İkisine de aşinayız Allah’a hamd olsun. Doktora sınıfımda ebeveyn olmanın insan zihnini çok fazla meşgul ettiğini söyleyen ve böyle bir zihnin ancak orta seviyeli bir iş ortaya koyabileceğini iddia eden bir arkadaşım oldu. Zaten 1-0 yenik başladığımızı iddia ediyor. Sadece benim için değil baba olduğu için kendisinin de… Yani kafası ve kalbi meşgul biri olarak ilham verici bir doktora tezi yazamayacağım gerçeğiyle yola başlamam gerekiyor ona göre.. Hadi bunu aştık diyelim, gerçekten ilham verici bir tez ortaya koyduk ve bir hocamın dile getirdiği “Türkiye’de yazılan tezlerin çoğu çöplüktür” eleştirisinin dışında kalmayı başardık. O zaman da bunu başarabilmiş olmam için eşimi ve çocuğumu ne kadar ihmal etmiş olduğum gerçeği toplumun aklını kurcalayacak… Bakıcıya bırakılan psikolojisi bozulmuş çocuklar, yemek pişmeyen dağınık bir ev, mutsuz bir aile tablosu… Ama hayır üzgünüm, o da değil!"
5601,"Ben şimdiden, ki sadece doktora yeterlilik sürecinde olduğum halde, yer yer kendimi topluma ihmalkar bir anne olmadığımı açıklarken buluyorum. “Evet, çocuğumu bakıcıya değil sadece anneanne ve babaanneye bırakıyorum”, ya da “şu sıralar zaten evdeyim sadece melih uyurken çalışıyorum, onun dışında hep lego oynuyoruz” gibi…. Niye bu cümleler ağızdan çıkıyor? Çünkü o toplumsal bakışı hissediyorum… Anneysen ya çalışmanı ihmal ediyorsundur ya çocuğunu başka bir ihtimal yok! Ama üzgünüm erkekler! Gün 24 saat ve bize laga luga yapmayınca yetebiliyor! Allah da ilim yolcusuna yardım ediyor ayrıca…"
5602,"Laga luga dedim de… Gerek okulumda, gerek İsam’da (yalnızca akademisyenlerin girebildiği bir kütüphane) kahve ve çay muhabbetlerini, sigara molalarını uzatan erkek akademisyenler görüyorum. Bunların bazısının hanımı evde çocuğuyla, annelik full-time(!) bir iş olduğu için. Ama onlar okulda laga luga modunda… Sonra şaşırıyorum; ne benim, ne de eve gelse de birkaç saat çalışsam diye gözünün içine baktığım eşimin hiç böyle bir lüksü olmadı… Siz sağda solda laga luga yapmaya devam edin. Kadınlar karpuz taşıma işinde ilerledikçe sizin de korkarım kendinize yeni sahalar bulmanız gerekecek…"
5603,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5604,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5605,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5606,Konuk Yazar: ayşe
5607, 
5608,"7’de gözlerimi açtım, babamlar yaklaşmış olmalı. Telefon elimde, hayırlı olsun yeni bir hobim var, O’nu stalklama…"
5609,"Son görülme, bakıldı. ✔"
5610,"Twitter, twit yok. ✔"
5611,"Instagram, yeni foto yok; hikayesi de temiz. ✔"
5612,"Tamam yaşamaya devam edebilirim… Allah’tan Facebook’u kapatabildim yoksa ne hikayeler, ne stalklar…"
5613,"Zaman ilerledi, babamı aradım, daha bir buçuk saatlik yolu var. Yataktan çıkmak istemiyorum, zor bir gün olacak. Strateji oyunlarını severim, ben zaten oyun oynamayı hala çok severim. Bir tur oyun oynadım, sarmadı. O’nun en çok kızdığı şeylerden biri; “30 yaşına geldin hala oyun mu oynuyorsun?” Ya da “Oyun oynayacağına otur ders çalış, oyun oynayacağına spor yap…”"
5614,"Kalkmam lazım ama ne yapacağım, ne yapmalıyım? En iyisi evi toplayayım. Mutfak tamam, makina boşaltıldı, evi de süpürdüm, yavaş yavaş hazırlandım. Annem aradı “Biz indik” diye, onları aldım eve geldik. Kahvaltı yaptık."
5615,"Okuldan müdür bey aradı, “Okula gelmeniz gerekiyor, diğer İngilizce öğretmeninin başlaması için istifa dilekçenizi sunmanız gerekiyor.” dedi. “Yarın, marın” dedim ama yok, bir an önce başlaması lazım. Haklılar. Benim yüzümden boş kaldı öğrenciler."
5616,"Taksici Mustafa abiyi aradım, kumbaramı boşaltmıştım, 110 lira çıktı, onu bankaya götürüp yatırdım. Oradan da okula.. Hem de kalan eşyalarımı da alırım. Okula vardım, istifa dilekçesini yazıp teslim ettim, öğretmenler odasına doğru yürüyorum. Allah’ım! Ne diyeceğim insanlara? Kapıyı açtım bütün kadın hocalar içerde. “Aa!” dediler beni görünce, “Veda etmeye geldim” dedim. Tutamadım kendimi. O öğretmenler odasında bir aydan beri hep zor zamanlar geçirmiştim. İçim kan ağlarken şakalar yapmaya çalıştığımı bilirim, sırf konuşmak gelmiyor içimden diye kendime işler çıkartırdım. Güzel insanlar tanıdım orada da."
5617,"Derse çıkmadı kimse, bekliyorlar beni. Oturdum karşılarına, böyle… Böyle… Başladım anlatmaya, ben anlattım onlar ağladı, ben ağladım, onlar anladı… Vedalaştık, sarıldık teker teker, kapıya kadar uğurladılar beni… Öğrenciler bahçede, “Hakkınızı helal edin öğretmenim” dediler, “Helal olsun” dedim. bir tanesiyle sarıldık.. Taksiye bindim. Ve güle güle T. Köyü Ortaokulu… Buruk bir hikâyenin sessiz mekânıydın sen…"
5618,"Yollar akıyor, köyden ilçeye geçiyoruz, her yer kavak. Her yer sarı kavak. Her yer sarı kavak yaprakları; gazel… Şu yaşadıklarım film olsaydı dram türünde kaçtı puanı? İzlerken imbd 6.8; yaşarken 9.9…"
5619,"Mustafa abi anlıyor halimden bir sıkıntı var, sorunca, “Gidiyorum Mustafa abi…” dedim. “Neden tayin mi çıktı hocam?” dedi. “Hayır, ayrılıyoruz biz.” dedim. Yol bitene kadar taksici abi terapisi aldım. İyi geldi… Ya da iyi gelsin istedim… “Dışarıdan ne kadar iyi görünüyordunuz işte insan içinizi bilemiyor ki.” dedi, doğru nasıl bilsin içimi… Ben bile okuyamıyorken… “Şunun şurasında bir aydan beri çalışıyorsunuz hoca hanım, herkes sizi kapıdan uğurladı ne bileyim iyi insansınız demek ki.” dedi. Sağol abi. Bu da iyi geldi. Övülmenin vermiş olduğu kabarmadan değil, sürekli yerilmenin vermiş olduğu kendini tanıyamama hissinden."
5620,"Evet, ben iyi bir insanım. Güzel kahve yaparım… İyi dert dinlerim…"
5621,"Eve geldim. Babam balkonları yıkamış, annem evi tekrar süpürmüş, yahu ben yeni süpürdüm evi. Yohh… Ellerinize sağlık, yüreğinize kuvvet. Annem biraz az ağlasa keşke…"
5622,"Yine menstürasyonun dengesi şaştı, karnım ağrımaya başladı, yatağa uzandım. Ne yapsam hep son uzanışım, son yatışım, son oda keyfim diye yapıyorum. Amenna, acıma keyif katıyor ne yalan söyleyeyim… O’nun poları, gözüm takılıyor. Alıyorum yanıma, kokusu… Allah’ım çok zor, çektim içime. Hep kalsa ya kokusu burnumun direğinde.. Durum vahim, ağlamaya başladım.  “Nasıl dayanacağım ben sensizliğe.” diye inliyor içim. İçim… Ey içim… Kaçtır ağzıma s.çışındır bu… Gözümü bir mendile diktim, onu alıp saklayacağım galiba, üstüne de O’nun parfümünü sıktım mı, gizli köşelerde balici gibi dolaşırım artık. Yoo yapma, yapma Ayşe…"
5623,"Geldiler, uyumaya yanaşmıştım. Açtım kapıyı ama başımı yerden kaldıramıyorum, siluetler… Evet, bu babası, işte arkada anası.  İçeri girdiler, bir şey diyemedim. Bizimkilerle selamlaştılar, ben başka odadayım. Oov, kimse konuşmuyor, arka planı Western yapsan birazdan düello patlayacak dersin… Bir hamle yapmalı, aldım bir sandalye gittim “Nasılsınız?” dedim. Konuşmaya başladık. İyi ki konuşmayacağım dedim ya, tabi ki yine en sevmediğim şekilde ve en sevmediğim halde konuşuyorum; öfkeli yüksek ses… O geldi…"
5624,"O geldi, cebinden bir kağıt çıkardı, “Şu sıra aklım çok karışık olduğu için size anlatacağım şeyleri yazdım.” dedi. Bana “Ayşe bize biraz müsade edebilir misin?” dedi, çıktım odadan ama seslerini duyuyorum. Dinlemeye başladım. Kronolojik olarak onun canını sıktığım, ailesiyle ilgili olan konuları yazmış. Arada girdim, geberticem kendimi, müdahale edince tekrar çıkmamı istedi, ama bastırıyor. Duramıyorum. Bitince gittim, “Kâğıdı ver de ben de o sıraya göre gideyim.” dedim, vermedi. Benim bile ilk defa duyduğum vakâlar yazmış, eyvallah demeli bu saatten sonra…"
5625,"Babam “Biz şimdi geçmişi konuşursak sabaha kadar yine anlaşamayız, şimdi ne yapacağız? Nedir bize düşen? Onu söyleyin.” dedi. O’nun babası da “Biz bitmesini istemeyiz.” dedi, O ise “Benim için bitti artık zihnimde, aklımda bu iş.” dedi, babası bana dönüp “Ayşe sen devam edebileceğini düşünüyor musun?” dedi, “Karşı taraf zaten bitirmiş kafasında ne diyeyim ki olmaz artık.” dedim. “Hayırlısı o zaman.” dediler."
5626,"Annem O’na “Sen hep kelimelere takılıyorsun.” dedi, “Ben nazik bir insanım karşımdakini incitmemek için kelimelerimi seçiyorum, çünkü onu bekliyorum.” dedi. Ho ho ho… Nazik…"
5627,“Allah’ından bulsun…” dedim.
5628,Gittiler. Ağlaya ağlaya gittiler…
5629,"Eşyalarımı toplamaya başladık, kıyafetleri valizlere koyduk. Annem olmasa ağlaya ağlaya yapardım. Annem üzülmesin diye tutuyorum kendimi…"
5630,"Gözüne güzel görünmek için aldığım ve birer kere giydiğim kısa elbiseler…
 İlk buluşmaya giderken giydiğim hırka…
 En sevdiğim ve zaten bir tane olan sabahlığım…
 Kolunu kedimin dişleyip deldiği kıyafetler…
 Kimi çöp oldu, kimini valize koydum…"
5631,"Kitaplara baktım, insan beraber kuruduğu kitaplığı nasıl ayırır ki… Bizim idi… Olmadı, elim neye gitse ayıramadım, zaten kitap okuyacak halim de yok. Birkaç ders kitabını ve sınav kitabını koydum çantaya. Mustafa Kutlu’ları karıştırıyorum, kitap kapaklarına ben hep  “Ayşe &….” yazmışım, o ise kendi adını soyadını yazmış. Canın sağolsun be…"
5632,"Kitaplar kucağımda, göğüs kafesimde bir kıpırtı, göğüs kemiğime bir bıçak saplandı, nefes al…
 Nefes ver…
 Noluyor ya?!
 Ağrı acıya dönüştü.. Keskin bir acı.
 Nefes al, ver, al.. 
 Alamıyorum.. 
 Bekledim. Sanırım 10 saniye sürdü. 10 saniye, uzun bir zaman.
 Acı sola doğru kayıyor.. 
 Acı azalıyor.. 
 Omuzlarım uyuşuyor.
 Kollarım karıncalanmaya başlıyor, parmaklarım.
 Göğüs kafesi hala sıkışık. "
5633," Kalktım salona gittim, bekledim… Geçiyor gibi, kollarım hala uyuşuk.. Aradım 112’yi bir şey danışmak için aradım deyip anlattım olanları, stresli günler geçirdiğimi de ekledim. Ambulans yolluyoruz, EKG çekilmesi uygun olacak denildi. Hoba, nerden çıktı ambulans? Babam aşağı indi sokağın başına ambulansa yol göstermek için, telefondaki doktora “Ben iyiyim yürüyebilirim.” diyorum, “Hayır yürümeyin sakın.” diyor. Ambulans geldi, ayıptır, artık bir şeyim yok, yukarı sedyeyle çıkarlarsa utancımdan yanlış geldiniz deyip saklanıcam neredeyse. İndim aşağıya. İki kadın görevli yürüyerek gelmiş bile, anlattım durumu ambulans yanaştı, hala göğsüm sıkışık, o anda bir geğirsem ne gülerdim ya hahahah."
5634,"Ambulansa aldılar beni, uzanın dediler. Uzandım, ilk defa ambulansın içini görüyorum. Sol kolumu sıyırıp bi iğne soktular. “Noluyor…” demeden damar yolu, ben iyiyim diyorum, sağ koluma tansiyon aleti, parmağıma kıskaç şeklinde olan ama ne işe yaradığını bilemediğim alet. Sedyenin de bütün klipslerini bağladılar, acile geldik. “Doğruldum, ben giderim.” dedim sedyeyi indirmeyin. “Tamam.” dediler, içeri girdik"
5635,"Derdimi anlattım, EKG’ye gerek görmedi, akciğer filmi istedi çekildim. Filmin çıkmasını beklerken “Hazır damar yolu açılmışken bir sakinleştirici yapar mısınız?” dedim. Yaptılar. Güzel bir kafayla yazıyorum şimdi bu yazıyı… Ha bu arada “Bir şeyin yok.” deyip eve yolladılar. Kollarım hala uyuşuk…"
5636,"Yarın avukata gideceğim, bir arkadaşımın eşi. Annem babam da gelecekti, “Anne sen gelme lütfen, ben sen üzülme diye istemeden kasıyorum kendimi. Rahat rahat anlatamam belki.” dedim. “Tamam, kızım.” dedi. Oturdum salona, O’nun çalışma masasında yazıyorum. Evi ona bırakacağım büyük ihtimalle, yorucu her şey, çok yorucu çünkü."
5637,"“Sen bağrına taş bas kızım, ben de bağrıma seni basarım; iyileşiriz”
 Babam"
5638, 
5639,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5640,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5641,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5642,
5643,"İlköğretim çağında kız çocukları, bir vakfa ait olduğu söylenen yurtta kalıyorlar. Gece yangın çıkıyor. Yangın merdivenine koşuyorlar belki ama kilitli. Çıkamıyorlar. On bir çocuk ve bir görevli can veriyor. Kendini aşağı atanlardan yaralılar var. Bir trajediyi, bir katliamı nötr bir dille aktarmak çok zor. Acıya ve öfkeye kapılmadan tüm yönleriyle konuşmak da… Biz de konuya dair dertleşmemizi yazıya dökelim istedik. Eksiğiyle fazlasıyla okuyunuz:"
5644, 
5645,"Burcu: Haberi aldığım an aklıma yurtta geçirdiğim yıllar geliyor. Yangın merdivenine hava almak için çıkabildiğimizi hatırlıyorum ama çıkışı kilitli olurdu. Zaten çok sıkı denetim vardı yurt girişinde. Saat 12’yi geçtiğinde savunma verirdin, ailene bildirilirdi falan. Burası da yarı özel, seküler bir üniversite yurduydu. Ama gençleri kontrol altında tutmak can güvenliğinden daha önemliydi. Şimdi düşünüyorum da 4 katlı, upuzun koridorlu kalabalık bir yurtta o yangın merdivenine yığılsak, kapısı kilitliyken oluşacak panikle ezilenler, geri kaçanlar, atlayanlar…. Hiçbir açıklaması yok. Yangın merdiveni binadan çıkabilmek içindir. Resmen yangın çıkmadığı için hayattayım diye düşünüyorum sabahtan beri."
5646,"Feyza: Şimdiye dek Türkiye’de işini yapmaya hazır bir yangın merdiveni gördüğümü hatırlamıyorum. Hatta işini düzgün yapabilen kapı bile az. Kapanması gereken kapılar düzgün kapanmaz, açılması gereken kapılar düzgün açılmaz. Bütün bunların üstünde işini düzgün yapmayı aklından bile geçirmeyen, denetimsizliğin ve cezasızlığın norm olduğu bir devlet sistemi var. Müthiş bir işbirliği. Ancak dediğin gibi aynı işbirliği çocukların ve gençlerin “sokağa kaçmaması” konusunda çok iyi işliyor."
5647,"Burcu: Tabii orada herkes hem fikir. Bir yangın merdiveni olup çocuk oradan dışarı çıkabilecekse yangında ölme riski tercih edilebilir oluyor. İşin kötüsü bunun bir uzlaşı noktası olduğunu söylemeye korkuyor insan. Örneğin sosyal medyada “bu bir denetim/ toplumsal cinsiyet/ yangın güvenliği” sorunu dediğinde linç edilmeme şansın yok. Çünkü bir gün boyunca cemaat yurdu üzerine vurgu yapınca dev sorunlar yok oluyor sanıyoruz. Oysa ki olmuyor. Ya da bu sorunun daha geniş kapsamlı olduğunu yazıyorsun, kaçak yurtları savunuyorsun sonucu çıkıyor."
5648,"Feyza: Ben de bugün herkesin kendi bulunduğu, çocuğunun bulunduğu binanın acil çıkış kapılarını ve yangın merdivenlerini denetlemesi gerektiğini düşünüyorum. Ama tabii bu seçme şansı olan insanlar için geçerli. Peki ya seçemeyenler? Ölen çocuklardan birinin ailesi, “başka şansımız yoktu, bu yurda verdik” demiş. İlçede başka yurt yok. Ailenin aklına bile gelmemiş olabilir yangın merdiveni çalışıyor mu diye bakmak. Ama baksa bile ne değişir? Çocuk okusun diye okula göndermişler, mecburen yurtta kalacak. En temel güvenlik önlemlerinin bile olmadığı bir binada nasıl devlet okulunun öğrencileri kalabiliyor?"
5649,"Burcu: İşte bu sorular bizi daha büyük soruna götürüyor, senin de dediğin gibi denetimsizliğin ve cezasızlığı norm olduğu bir devlet sistemi. Şimdi aileler hesap sorsa ne olacak? Örneğin bir yangın merdiveninin işlemediğini şikayet etsen, hemen tanıdık ilişkileri ile şikayetinin üstünün örtülmeyeceği ne malum. Hele ki çok fazla çaresi olmayan, seçme şansı olmayan aileler için bir ufak tehdit yeterli olacaktır şikayetleri susturmak için."
5650,"Feyza: İşte bence cemaatler-tarikatler meselesi burada devreye giriyor. Biz toplanıp bir grup kadın, bir grup ilköğretim öğrencisi kız çocuğuna Anadolu’nun bir ilçesinde yurt açabilir miyiz? Sabahtan beri bunu düşünüyorum. Belli ki bazı vakıflara belli imtiyazlar sağlanmış. Devlet yurdunun yıkıldığını, yerine bu yurdun gösterildiğini söylüyor aileler. İlköğretim düzeyinde özel yurt açılamayacağına dair yasa var. Devlet yurtları daha mı iyi oluyor? Hayır ama devletin hiç ortada olmadığı yurtlar o yaştaki çocuklar için tamamen facia. Pedagojik açıdan uygun değil, çocukları istismara açık hale getiriyor, fiziksel olarak güvende tutmuyor. Peki bu yaygın bir durumsa, yani her yerde belli vakıf yapılanmaları ilköğretim çocuklarının barınma ihtiyacını karşılıyorsa, bu aileler, bizler kimden hesap soracağız?"
5651,"Burcu: Evet Adana’da ve daha önce de başka yurtlarda yaşanan özgün durum bu galiba. Aslında ülke genelinde konut binaları, ofis binaları, kamu kurumları vs. yapıların neredeyse tamamı yangın açısından güvensiz. Ama en azından peşine düşülebilecek şikayet mekanizmaları, muhattaplar var. Özel bir yurt olduğunda, imtiyazlı bir durum olduğunda ise bir muhatap yok. Kamuda bile etkili olabilen çıkar ilişkileri özel yurtlarda daha da etkili oluyordur. Kamu en kötü haliyle bile denetimden, şikayetten çekinir."
5652,"Feyza: Bir de çocuklar dedikçe geçen haftanın gündemi aklıma düşüyor. 16 yaşından küçük çocukların “sevme ve evlenme hakkı”nı konuşuyorduk. Çocuklar genel olarak çok az seçenek arasından birşeyler seçiyorlar. Bir Anadolu karanlığı tablosu çizmek istemiyorum ama yoksulluk bir yandan, belli ahlaki normlar bir yandan, gidilecek yolların azlığı bir yandan… Düşündükçe kararıyorum."
5653,"Burcu: Evet çocukların sevme hakkını konuşurken, çocuklar dışarı çıkmasın diye yangın çıkış kapısının kilitlendiği ve yaşam haklarının ellerinden alındığı bir gündeme geçiyoruz."
5654,"Aslında sevme hakkı, dışarı çıkma hakkı vs. gibi hakları yok çocukların. Seçme şansı olan ailelerin de yangın kapısının açık olması konusunda nasıl bir tavrı olacağından emin olamıyorum. Denetimli girişin yanısıra muğlak bir dışrı çıkış ihtimali ile ailelerimiz nasıl ilişki kurardı?"
5655,"Feyza: Bu iki gündemi bir arada düşününce, çocuklara dair daha çok kafa patlatırız gibi duruyor. Bulunduğumuz binalarda yangın çıkmaz ve sağ kalırsak tabii! Şimdilik çocuklarımın fiziksel olarak sağlıklı, sağlam bir şekilde yetişkinliğe erişmesi birinci önceliğim oldu. Eğitimden filan geçtim. Çocukların devlet, aile, toplum kıskacında nasıl dar alanlarda büyümeye çalıştığını düşündükçe sağlam durmak çok zorlaşıyor. Çocuklar için eşitsiz koşullar var ama umutsuzluk konusunda hepimiz eşitiz bugünlerde…"
5656,"Burcu: Evet ben de son dönemlerde çocukların bir kıskaçta var olmaya çalıştıkları üzerine düşünüyorum sık sık. Kendi çocukluğumu ve gençliğimi de düşününce epey çaresiz bir dönem olduğunu hatırlıyorum. Yani aslında hep okutulan, yurda gönderilen, dışarı çıkarılmayan, evlendirilen vs. gibi kelimelerin pasif öznesi… Beni bir de şu olayı tartışma biçimimiz umutsuzluğa düşürüyor. Yani yangın çıkmayan yurtlarda da çocuklar korku ve tedirginlik dolu hayatlar yaşıyor. Bu korku yurt yönetimi olabilir, aileye haber verilecek şeyler olabilir… Hatırlıyorum da dolaplarımız kontrol edilirdi yurtta. 18-25 yaş arasından bahsediyorum, bu ülkenin seküler kalelerinden birinden bahsediyorum. Kıyafetlerimiz kurcalanırdı, her şeyimizin ailelerimize bildirleceğinden çekinirdik. Olabildiğince inek ve “uysal” çocuklardık ama hep denetim tedirginliği vardı. Müdireye özel alandan bahsettiğimizi ve bizimle dalga geçtiğini, ailelerin emaneti olduğumuzdan bahsettiğini hatırlıyorum. "
5657,"Feyza: Sürekli birinin diğerine çocukları emanet ettiği, ama her halkada çocukların güvenliğinin giderek azaldığı bir zincir… Acaba çocuklar ne zaman bu zinciri koparıp bizden hesap soracaklar? O zaman onlara ne diyeceğiz?"
5658,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5659,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5660,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5661,Konuk Yazar: Elif Fâtıma Görken
5662,"
"
5663,"Sinemadan çıktığımda İslamın hakikatin ta kendisi olduğunu iliklerime kadar hissettim. Kalbimi müthiş bir ferahlık kapladı. Müslüman bir kadın olarak uzun zamandır ilk defa kendimi İslamın kenarında değil merkezinde hissettim. Mejid Mejidi, Hz. Amine ve Hz. Halime’nin karakterlerine ciddi bir yer vermiş. Kadın karakterlere verilen ekran süresi beklediğimden daha uzun ve detaylı işlenmiş, bunun Mejid Mejidi ve yapım ekibinin bilinçli bir kararı olduğunu düşünüyorum. Bir sahnede kameranın kimi takip ettiği, kimin bakış açısından çekildiği, o sahneyi belirleyici unsurlardan biridir. Kameranın zaman zaman Hz. Amine ve Hz. Halime ve hatta Ümmü Cemil’in gözünden çekilmiş olması etkileyiciydi, bu vesileyle İslam tarihinin en önemli kadınlarının gözünden şahit olduk birtakım olaylara."
5664,"Film kadın meselesine bir hayli değiniyor. Filmin başlarında Ebu Talib yeni kız çocuğu sahibi olan bir anne’nin evine uğrayıp, Peygamberimizden şu mesajı iletiyor, “kız çocuğu sizin için cennet kapılarından bir kapıdır.” Bunu bir düşünsek. Kız çocuğu doğuran anneler, zamanın ileri gelenleri tarafından ziyaret ediliyor, tebrik ediliyor. Bu Medine halkı arasında cinsiyetçiliğe karşı bir örgütlenme olduğunun işaretidir. Bunun yanısıra, Peygamberimizin bebeğe Amine ismini layık gördüğünü öğreniyoruz. Hz. Amine gibi zamanın en saygı değer kadınlarından birinin adı konuluyor bebeğe. Topluma kökten yerleşmiş cinsiyetçi yapılar ve buna dair tüm ezberler böyle böyle kırılmaya başlıyor."
5665,
5666,"En etkilendiğim sahnelerden biri Peygamberin çobanlık yaparken oturup düşünceye daldığı sahne. Sürüsünü beklerken bir gölgeye oturup öylece dağları seyrediyor, kucağında da bir keçi yavrusu. Doğayla iç içe ve kendi ruhsal dünyasıyla iletişim halinde olduğu seziliyor bu sahnede. Bu hissiyat, ses kurgusuyla oluşturulan atmosferden de anlaşılıyor. Bu sakinliğe karşılık ansızın bir kadın çığlığı duyuluyor. Bir adam eşine “Bir daha erkek olmazsa seni sağ bırakmayacağım!” diye bağırıyor ve aynı zamanda ağır fiziksel şiddet uyguluyor. Kadın en sonunda yere yığılıyor, ve adam yeni doğan bebeğini gömmek üzere ufacık bir mezara bırakıyor. Hz. Muhammed (sav) bu olaya şahit olur olmaz bebeği mezardan çıkarıp kucağına alıyor ve çobanlık yaparken kullandığı zili oyuncak yapıp bebeği güldürmeye çalışıyor. Adam’a “Senin kızın mı? Ne kadar güzel gözleri var, aynı senin gibi. Umarım bu güzel gözler jenerasyonlar boyu baki kalır” diyor. Bu olay üzerine kız çocuğu kurtarılıyor. Burada vurgulamak istediğim bir nokta daha var. Peygamber efendimiz yalnızca çocuğu kurtarmıyor, aynı zamanda sevgi gösteriyor. Peygamberimizin çocuklara bakış açısı zaten hep dikkatimi çekmiştir. Çocuklara kıymet veriyor. Annesi Hz. Amine’den ve dedesi Ebu Muttalib’ten görüp benimsediği bir tutum olsa gerek, çocuklara hakettikleri sevgiyi göstermek, ciddiye almak, dinlemek, asla ‘çocuk’ diye özensiz davranmamak."
5667,"Hz. Amine (RA) ve Hz. Halime (RA)’nin ilk karşılaştığı sahne filmin en anlamlı sahnelerinden biri. Kasaptan canhıraş kaçan devesine nefes nefese yetişen Hz. Halime kendisini bir anda Hz. Amine’nin karşısında buluyor. Mekke toplumu sınıf hiyerarşisine dayalı bir toplum, bu yüzden farklı sınıflara mensup insanların normalde aynı masada oturmamaları icab ediyor. Fakat Hz. Amine hiç tanımadığı işçi bir kadını eşiti olarak görüyor ve sofrasına davet ediyor. Karşılıklı yemek yiyorlar. Sonrasında Hz. Halime Peygamberimizi kucağına alıyor ve emziriyor. Önceden hiç tanışmamış iki kadının birbirine bu kadar sahip çıkması bir kadın dayanışmasının göstergesi. Biri diğerinin karnını doyururken, biri diğerinin oğlunu emziriyor. İkisi de çok boyutlu karakterler. Hz. Halime çalışan, aile geçimine katkıda bulunan bir kadın. Hz. Amine de ataerkil bir toplumda dul bir kadın olarak hayatta kalan, kendi ayakları üzerinde durabilen biri. Hz. Muhammedi kaçırmak isteyen bir gruba karşı Hz. Halimenin tek başına onu korumaya geçmesi, gerektiği yerde sert ve otoriter olması kayda değer. Kendine özgüvenli, kendini savunabilen bir yapıya sahip. Hz. Amine ise hakikaten entelektüel biri. Varoluş üzerine düşünen, içinde bulunduğu toplumu sorgulayan bir kadın. Bir sahnede, Peygamberimize tek tanrılı dinin felsefesini anlatıyor. Hz. İbrahimin geçmişte tek tanrılı dini getirdiğini ama zamanla Mekkelilerin bunu terkettiğini anlatıyor."
5668,
5669,"Kureyş liderlerinden Ebu Sufyan, ataerkil ve gelenekselci zihniyetin kişiselleşmiş hali. Kabile liderleri toplantısı esnasında Ebu Sufyan, İslam dininin kendince zararlarından bahsederken, “İslamdan güç alıp karılarınızın size karşı gelmesini mi istiyorsunuz?” diyor. Buna karşılık Kureyş liderleri kaşlarını çatıyor, topluca homurdanıyorlar. İslamla birlikte kadının varoluşu bambaşka bir anlam kazanıyor. Kadının erkek için değil, kendisi için var olduğu, erkeğe değil, insanlığa hizmet etmesi gerektiği açığa çıkıyor. Mekkenin erkek egemen yapısı sarsılıyor. Kadının hür irade hakkı, mal sahibi olma hakkı, kazandıklarını yalnızca kendisine saklama hakkı doğuyor. İslam dini bu açıdan kadına sosyo-ekonomik anlamda güç kazandırıyor. Ebu Sufyana göre bu fikirlerin yayılması varolan düzeni tehdit ediyor. Allahın huzurunda herkes eşitleniyor, toplumdaki hiyerarşi çözülüyor."
5670,"Mejid Mejidi muazzam bir ekip seçmiş bu film için. Dünyaca ünlü müslüman film bestecisi A.R. Rahmandan film müzikleri, zamanın en usta sinematograflarından Vittorio Strorarodan görüntü yönetmenliği, Cannes ve Venedikten ödül almış Roberto Perpignaniden de kurgu. Hakikaten saygı duyulacak bir ekip. Baş karakterlerden birinin yüzünü göstermeden çekim yapmak hiç kolay bir iş değil. Farklı zamanlarda kamerayı Peygamberin görüş açısından çekerek telafi etmeye çalışmış bu durumu Vittorio Storaro. Bir diğer taktik de arka omuzdan yapılan çekimler olmuş. Filmde benim gördüğüm en büyük sıkıntı kurgudaki geçişlerin pek akıcı olmayışı. Hikaye zaman zaman anlaşılmaz hale gelebiliyor bu sebepten dolayı. Ses kurgusu ise işin apayrı bir boyutu. Peygamberimizin hayatının sıradan bir hayat olmayışı en çok oluşturulan ses ve atmosferden yansıtılmış. Ara sıra duyulan fısıltılar, müzikle birlikte oluşturulan ses katmanları filmi tamamlayan unsurlardan biri olmuş."
5671,"Film üzerine konuşulacak, analiz edilecek çok şey var. Hz. Amine ve Hz. Halime’ye odaklanmayı tercih etmemin sebebi en çok onların karakterlerinden etkilenmiş olmam. Ekranda onları seyretmek bana ferahlık verdi. Hikayelerini sıkça duymadığım, yaşamlarını derinlemesine bilmediğim için olabilir. İslam tarihi boyunca erkek egemen yapılarla mücadele eden kadınların olduğu gerçeği bir kez daha doğrulandı içimde. Geçmişte de, şimdi de mücadeleciyiz. Başarılı erkeklerin arkasında değil, yanındayız, hatta bazen önündeyiz. Yanrölde değil başroldeyiz. Kenarda değil, merkezdeyiz."
5672,Filmde anlatılanları düşündükçe günümüzdeki bir çok ‘İslami’ pratiğin aslında cahiliye devri zihniyetine ait olduğunu daha net anladım ve şöyle bir liste hazırladım:
5673,"– Kadına fiziksel ve psikolojik şiddet uygulamak, cahiliye devri zihniyetidir.
– Sınıfa göre hiyerarşi oluşturmak, cahiliye devri zihniyetidir.
– Irkçılık, cahiliye devri zihniyetidir.
– Kadınlara mal ya da bir et parçası gözüyle bakmak cahiliye devri zihniyetidir.
– Kadınları ezmek, aşağılamak, baskı altında tutmak, cahiliye devri zihniyetidir.
– Kız çocuklarına zulm etmek, erkek çocuklarından ayırmak, cahiliye devri zihniyetidir
– Gurur ve kibir, cahiliye devri zihniyetidir."
5674,(Spoilerlardan dolayı üzgünüm)
5675,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5676,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5677,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5678, 
5679,Yazar: Feyza
5680,
5681,"Yazının başlığı bir twitten. Epeydir nefret söylemine hedef olmuyorduk, özlemişiz. Neyse, bu vesileyle hatırladım. Zaman zaman Reçel Blog’un Türkiyeli Müslüman kesimlerden, Reçel’i tanıyan çevrelerden aldığı bir eleşiri var: Reçel’in Müslümanlığa mesafeli ve hatta dünyanın ve Türkiye’nin içine düştüğü ahvalin kaynağını İslam’da, Müslümanlıkta arayan çevrelerce makul ve makbul Müslümanlık performansı olarak benimsenmesi, sevilmesi. Yani Reçel’in yapmaya çalıştığı gibi kadınların gerçek gündelik hayat dertleriyle dertlenen değil de, bu dertlerin dile getirilmesinden zevk alan bir güruh varmış ve bu da Reçel’i amacından saptırıyor ve Müslümanlara yönelik öfke ve nefrete çanak tutuyormuş. Yanlış anlamıyorsam eleştiri bu. "
5682, 
5683,"Benzer ve bundan daha sert iddiaları kendimle ilgili de duyduğum zamanlar oldu. Self-hating (kendinden nefret eden) Müslüman gibi suçlamalar. Ya da şu yazılarda (“Adamım Büyüksün” Şiirine Gelen Yorumlara Cevap, Sınır İhlali ve “Adem bir Erkek miydi” Yazısına Gelen Yorumlara Dair) gördüğünüz durumlar. Bana, başka bir kadına ya da Reçel Blog’a gelen “iyi niyetli” uyarılardan tekfir etmeye kadar giden geniş bir spektrumu var bu eleştiri ve suçlamaların. Spektrumun iyi niyet ucundakiler belki bunun içine yerleştirilmek istemezler, ama bu bağlamı da görmezden gelmemek gerek diye düşünüyorum."
5684, 
5685,"Eh dünyanın çivisi çıkmışken insan bununla dertlenir mi? Varsın Reçel Blog bir kısım insana hayır bir kısım insana şer gözüksün. Ama mesele burada bitmiyor. Zira bu blogda beraber yol aldığım, aslında birçok konuda farklı düşündüğümüz arkadaşlarımla ortak bir derdimiz var. O da büyük lafların, katı kimliklerin, çılgın projelerin, dev öfkelerin ve sağlam direnişlerin arasında kalan durumları, halleri, sözleri çekip gün yüzüne çıkarmak. Ne var ki o lafların, kimliklerin, projelerin, öfkelerin ve direnişlerin insanları bu arada kalanlardan hiç hoşlanmıyorlar. Müslümanlık katı bir kimlik olarak kalsın, başka türlüsünü hayal eden, yaşayan, yaşamaya çalışan da silikleşsin, değersizleşsin, mümkünse dinden çıksın gitsin. Böylece herkes kendini sadece ötekinin bakışında var etsin: Batı Doğu’yu, Doğu Batı’yı görsün kendinde. Herkes özenle içerdiğiyle değil, hoyratça dışarda bıraktığıyla övünsün. "
5686, 
5687,"İşte dünyanın çivisi de böyle böyle çıktı. Herkes başka bir tarafından hoyratça ve sertçe vurdu birbirine. Nefret etmek için birbirinin en sert sözlerini, en şiddetsever taraftarını buldu. Tabii ki tarihin yükü de eşitsiz bir biçimde bu sözlere ve bu taraflara yüklendi. Müslüman mahallesi, Cumhuriyet’in elinden hoyratça çekip aldığı bayrağı ve milli kimliği giyme fırsatı bulmuşken, kim bu iktidar nimetlerini bırakıp arada kalmış kire, toza, ise bakar ki? Irkçılıkla kim yüzleşir, savaşın hakikatini kim arar, tarihin yükünü kim sırtından atar? Reçel Blog da böyle bir iddiaya sahip değil aslında. Hatta bu sert oyuna girmekten kaçındıkça ya kolundan tutulup “sen de o Müslümanlardan birisin” diye Müslüman mahallesine savruluyor, ya da “madem beğenmiyorsun çık git bu dinden” diye karşı mahalleye atılıyor. Sanki kendine bir yer, bir yurt ararmış gibi. Dedim ya herkes hoyratça dışarda bıraktığıyla övünüyor. "
5688, 
5689,"Bu yazıyı okuyanlar aynı hissiyatı paylaşıyor mu bilmem. 15 Temmuz’dan beri ağırlaşan, ama öncesinde de kısmen varolan bir kaygı halinin içinde yaşıyorum. Bazen köprüden geçerken Anadolu yakasına doğru bakıp dalıyorum, bu bir kabus olsa, hiçbiri yaşanmamış olsa diyorum. Bazen uyanıp o gün yapacağım işleri düşünüp hızla hayata başlarken, birden yavaşlıyorum. Gündelik hayat daha ağır bir yüke dönüştü artık. Geçenlerde uzun süredir görüşemediğim birkaç arkadaşımla sohbet ederken istemesek de dönüp dolaşıp OHAL’i, geleceğe dair belirsizlikleri, güvensizlik hissimizi konuştuğumuzu farkettik. Her seferinde içimizden biri “yeter artık biraz başka şeyler konuşalım” diye uyardıysa da konu yine oraya geldi. Anladık ki gündelik hayat konuşmak neredeyse imkansızlaşmış. Yaşadığımız kaygı halinin yanında bir fazlalığa dönüşmüş.  "
5690, 
5691,"Bu atmosferde Reçel Blog’un yapageldiğini yapması gittikçe zorlaştı. Biz de daha az yazı girer olduk. Reçel’in oluşturmaya çalıştığı gündelik hayat gündeminin peşinde koşamaz olduk. Okurlardan gelen bazı yazıları gündemin ağırlığından dolayı ertelemek zorunda kaldık. O arada bazıları güncelliğini kaybetti. Reçel Blog zaman zaman editörlerin kendi arasında yaptığı sohbetlerde, derdini dökebileceği kapalı bir platform gibi işledi. Aslında bir yandan sessizliğiyle de en azından birkaçımıza sığınacak bir çatı oldu. O yüzden kendi adıma burada, bir döşemenin arasına sıkışmış halde, soluduğumuz tozdan, değdiğimiz kirden memnunum. Başka bir adres aramıyorum. Üstelik Reçel Blog iddiasız olsa da, onun ufaktan yaptığını yapan birçok kadın var: gündelik hayata emek vermek, verirken sorgulamak, sorgularken büyük anlatılara ve kimliklere sırt çevirmek. Dünyanın yeni normalinin nefret olmaması, gündelik hayatın taşıyamadığımız yükünü hatırlatan, gün yüzüne çıkaran, tarihle, şiddetle, kimlikle, savaşla bağını kuran kadınlarla mümkün olacak. Üstüne kimliklerini etiket yapıp yapıştıramadığınız kadınlarla. İşte buraya yazıyorum. "
5692,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5693,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5694,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5695,"Hepimizin duyduğu üzere, dört gün önce meclise 6 AKP milletvekili tarafından reşit olmayanların cinsel istismarı ile ilgili bir önerge sunuldu. “(2) Cebir, tehdit, hile veya iradeyi etkileyen başka bir neden olmaksızın 16/11/2016 tarihine kadar işlenen cinsel istismar suçundan, mağdurla failin evlenmesi durumunda, Ceza açıklanmasının geri bırakılmasına, hüküm verilmiş ise cezanın infazının ertelenmesine karar verilir” ifadesini içeren önergeye istismarı/tecavüzü meşrulaştırıldığı gerekçesiyle karşı çıkıldı. Bir taraftan da, ‘önerge aslında erken yaşta evlenenleri mağdur etmemekle ilgili’ diye savunanlar oldu."
5696,Bu tartışmalara dair kendi  hafızamızı kurcalamak istedik ve şöyle bir derleme yaptık.
5697,O zaman madde madde gidelim:
5698, 
5699,1.  Önemli Olan Niyet Değildir!
5700, 
5701,Yasanın ne amaçla çıkarıldığının söylendiği değil nasıl kullanılacağı önemlidir. İyi niyet bahane olamaz. Yasa koyucular yasanın istismara açık olmamasını garanti etmek zorundadır. Nokta net.
5702,2. Reşit Olma Sınırı Neden Var?
5703, 
5704,"Çünkü çocukluk sadece cinsel değil her yönden insanların korunmaya ve desteklenmeye muhtaç oldukları bir dönem. Ailenin, kültürün ve devletin tasarrufuna bırakıldığında türlü türlü istismara açık olacaklardır."
5705,
5706, 
5707,3. Siz Yenisiniz Galiba?
5708, 
5709,"Önergeyi savunanlar bu toplumu tanımadığımızı, erken yaşta rıza ile evlenenlerin gerçekten mağdur edilebildiğini vs. öne sürüyor. Doğrusu, kendileri bu toplumu tanımamış anlaşılan:"
5710,"Son olarak soruyoruz: Küçük yaşta beraber olan, resmi nikahla evlenemeyen kadın ve erkekleri koruyan yasalar kadınların vazgeçme haklarını, hayır deme haklarını koruyacak mı bir gün?"
5711,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5712,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5713,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5714,
5715,Konuk Yazar: Nebiye Arı
5716,Dün gece mecliste tartışılan ve bugün onaylanan önerge hepimizi beyninden vurulmuşa çevirdi. Yine de oturdum bir şeyler yazmadan önce epey düşündüm üzerine. Öncelikle tartışmaya konu önergeyi görelim ;
5717,"“(2) Cebir, tehdit, hile veya iradeyi etkileyen başka bir neden olmaksızın 16/11/2016 tarihine kadar işlenen cinsel istismar suçundan, mağdurla failin evlenmesi durumunda, Ceza açıklanmasının geri bırakılmasına, hüküm verilmiş ise cezanın infazının ertelenmesine karar verilir. Zamanaşımı süresi içinde evliliğin, failin kusuruyla sona ermesi halinde fail hakkıdaki hüküm açıklanır veya cezanın infazına devam olunur. Bu fıkra uyarınca fail hakkında hükmün açıklanmasının geri bırakılmasına veya cezanın infazının ertelenmesine karar verilmesi durumunda, suça azmettiren veya işlenişine yardım edenler hakkında kamu davasının düşmesine veya infazının ortadan kaldırılmasına karar verilir”"
5718,"Yanlış bilmiyorsam kişilerin kendi iradeleri ile evlenme yaşı şuan asgari 18 yaş, 17 yaşını dolduran çocuklar ailesinin onayı ile 16 yaşındakiler ise olağan üstü durumlarda özel sebeplerle falan(mahkeme kararı ile) evlenebiliyor. Yani bu durumda önerge 16 yaşından küçüklerin cinsel istismarı için geçerli oluyor ve gördüğüm kadarıyla da bir alt sınır yok bu yaş meselesinde. "
5719,Ak Parti önergeyi şu sebeplerle geçirdiğini söylüyor:
5720,"Adalet Bakanı Bekir Bozdağ: “Tecavüzcü ile evlenerek cezadan kurtulma imkânı getirilmemiştir. Bunun aksini iddia edenler, konuyu bilerek ve isteyerek çarpıtanlardır. Cebir, tehdit, hile ve iradeyi sakatlayan başka bir nedenle cinsel istismar suçunu işleyenler (tecavüzcüler), bu düzenlemeden yararlanamaz. Düzenleme; cebir, tehdit, hile ve iradeyi sakatlayan başka bir sebeple birlikte olanları, yani tecavüzcüleri kesinlikle kapsamamaktadır. Düzenleme; sadece evlenmiş; ama yaş şartı nedeniyle nikâh yapamamış olanların, resmî nikâhla evlenmeleri halinde uygulanacaktır. Düzenleme; sadece dışarıdaki kadının, içerdeki kocanın, bu evlilikten doğmuş çocukların ve ailelerin mağduriyetini gidermeye yöneliktir.”"
5721,"Benim için sorulacak sorular, yapılacak itirazlar ilk aşamada şunlar oluyor: "
5722,-Kendi yasalarında zaten 16 yaşından küçük çocukların evlenmesi yasakken ve sen onları reşit olarak herhangi bir sebeple muhatap görmezken; 16 yaşında küçük bir çocuğun verdiği evlilik kararı nasıl olur da gerçek bir nikâh akdi olarak sayılır ve bundan doğan mağduriyetler olduğunu söyleyerek cezalandırmada affa gidersin?
5723,Bu durum çocuk istismarını ve (zorla veya rızası ile) evlenen/evlendirilen çocuk sayısını kat be kat arttıracaktır. (geçmişe dönük bir karar olsa da böyle bir yasadan haberdar olan ve affı ümit ederek hareket edecek bir kitleyi elbette etkileyecektir. )
5724,"– Gerçekleşen istismarda çocuğun iradeyi sakatlayan bir nedenle istismara uğrayıp uğramadığı nasıl tespit edilecek? Çünkü yaşı gereği cinsel ilişki kurulması yasak olan bir çocukla ilişkiye giren veya onunla evlenen ve zamanında yaş sebebiyle resmi nikâh yapamayan diyor. Üzerinden yıllar geçtikten, hatta çocukları olduktan sonra iradeyi etkileyip etkilemediğini nasıl ölçeceksiniz tam olarak?"
5725,Olaya Türkiye’de tecavüze uğrayan kız çocuğun evlendirilmesi açısından bakalım. Kız çocuğu tecavüze uğrar ve yakınları tarafından (yoğun ısrarla veya zorla) evlenmeye ikna edilebilir ve yıllar sonra alışır buna kabullenir filan. E zaten yaşı küçük olduğu için mantıklı karar vermesi ya da kendi başına karar vermesi söz konusu olamayabilir. Böyle bir durumda bu affın çıkarılması da eskiden evlenmek isteği ile yapılan tecavüzleri getiriyor hatırımıza.
5726,"Şimdi Başbakan çıkıp “yasaları bilmiyorlar küçük yaşta evleniyorlar, biz bunları mağduriyetini gidermeye çalışıyoruz” diyebiliyor. Hâlbuki yasaları bilmeyen birisi neden resmi nikâh başvurusu yapmak yerine sadece imam nikâhı yapıp yaşı gelene kadar bekliyor? Bu aftan sonra aynı şekilde bilmemek veya yıllar sonra ailesi(!) dağılmak mağduriyetleri ile hükümete başvuranlar eli boş mu çevrilecek?"
5727,"– Diğer bir veçheden: Oldu ki rızaları dâhilinde 16 yaş altı iki çocuk ilişkiye girdiler, resmi olarak hiçbir şekilde reşit sayılmayan bu çocuklar için sağlıklı ve mantıklı bir karar verme ihtimali olduğunu düşündüren nedir? Eğer ki 16 yaş altı çocuklar için bir mağduriyet yaşanıyorsa o yaştakilere uygun cezai düzenlemeler konu hakkında çalışmaları olan gerekli sivil toplum kuruluşlarının fikirleri de alınarak düzenlemeler yapılabilir. Ama bu şekilde değil! "
5728,– Söz konusu cinsel istismarda bir tarafın yaşı 16 ‘dan daha aşağı olarak belirli iken diğer tarafın yaşına dair bir belirleme olmadığı için bu 40 yaşındaki adamın da bir çocuğu evliliğe ikna ederek(!) ve ya zorlayarak bu işten cezasız şekilde yırtmış olacağı anlamına gelebiliyor. 
5729,"Bazıları İslam fıkhı sebebiyle evlilik yaşını buluğ çağına yani regl olma yaşına indiriyor, oradan da reşit olduğu hükmüne varıyor ama  evlilik için aranılması gereken rüşt çağı eski fıkıh içtihatlarına göre belirlenemez diye düşünüyorum. Bu yöntem bir mağduriyeti gidermek yerine o yaşta evlenen/evlenmiş olan kız çocuklarında zarara sebep olacağından yasanın kendisi mağduriyet üretecektir. Bu hatadan biran önce vazgeçilmesi Türkiye’de yaşayan kız ve erkek çocukları için en iyisi olacaktır."
5730, 
5731,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5732,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5733,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5734,
5735,Konuk Yazar: Haşime Kılıçaslan
5736, 
5737,"Bugün Mukaddes’i gördüm. Bazı anlar vardır, sizi deler, izini bırakır. Mukaddes de öyle işte.
 Karlı bir kış gününe dayanıyor tanışıklığımız. Çok soğuktu ve uzun zamandır Balıkesir’e öyle kar yağmamıştı. Soğuğu hiç sevmem. Arkadaşım büro açıyordu. Küçücük bir büro. Biz ısınmaya çalışırken içeriye ufak tefek bir oğlan çocuğu girdi. Kıvırcık saçlı. Çakmak çakmak gözleri ve nasırlı elleriyle. O zamana kadar nasırlı elleri olan bir çocuk görmemiştim. İçeri davet ettik. Üzerinde lacivert bir okul ceketi var. Önü çengelli iğneyle kapatılmaya çalışılmış. Titriyor… Çay içiyoruz. Sohbet etmeye başladık. Adını sordum. Mukaddes dedi. Yanlış anlamış olmalıydım. Tekrar ve tekrar sordum. “Size söyledim abla herkes beni erkek sanıyor. Bazen sokaklarda yatıyorum.” 13 yaşlarında bir çocuk hayattan korunabilmek için erkek gibi görünüyor. Göğüsleri belli olmasın diye bir bezle sarmış. Balyoz yemiştim kafama. Dışardan gelmişler. 10 kardeş. Ailesi İstanbul’a göçmüş. Onu arkalarında bırakmışlar. Babaanneye bırakmışlar. “Yaşlı ya biraz huysuz, bazen beni içeri almıyor. Yoksa iyidir babaannem” dedi."
5738,"Kafamdan saniyeler içinde o kadar çok düşünce geçti ki… Erkek gibi görünmek zorunda… Çocuk olamamış ve şimdiden kadın olmanın yük olduğuna inanmış. Başına gelebilecekler, neler yapabiliriz, her şeyi düşünüyorsun. Ben yirmili yaşlarımdayım. Arkadaşlarla organize olduk. Bir kaç şey yapmaya çalıştık. Yapabileceklerimiz de o zamanlar ufkumuz da sınırlı. Sonra hep karşılaştık Mukaddes’le. Ayakkabı boyardı. Gururluydu öyle elden para veremezsiniz. Öyle sarılıp, başını okşayamazsınız. Balıkesir’de büyük bir alan üzerinde Atatürk parkı var. Bir gün o parkta koşarak yanıma geldi. İlk defa benden para istedi. Oyuncaklara bineceklermiş. Yanında arkadaşları vardı. Sarılmama izin verdi. Parayı aldı, koşarak uzaklaştı. Bu onu son görüşümdü. Bu onu çocuk olarak ilk görüşümdü. Koşuyor ve oynuyordu. Çok mutlu olmuştum.
 Sonra onu hep koşup oynarken hayal ettim."
5739,"Bazen haberlerde erkek gibi görünen, erkek (!) işleri yapan, kahveye giden ve kabul gören kadınların hikayeleri çıkar. Aklıma gelirdi. Ona ne oldu? Sistem önünüze çoğunlukla iki seçenek sunuyor. Hayatta ayakta kalmak istiyorsan ve erkeklerin dünyasında çalışmak istiyorsan ya erkekleşecek, daha hafifi silikleşecek, görünür olmayacaksınız ya da kadınlığınızı kullanacaksınız. Ya benzeme ya da nesneleşme. Bunları reddetmenin bedellerini bir şekilde ödetiyorlar. Hayata sınırlar çizenler cinsiyete daha koyu renklerle çizgiler atıyor. Kabul görme (!) nin ağır şartları var ve olağan çizgisinde ilerliyor. Kötüğün gücü buradan geliyor. Sıradanlaşmasından ve dönüştürmesinden. Kadın hakları diye başlayan cümleler insanlığın ne kadar gerilerde olduğunun en bariz işareti. Kadınların ortaçağı bitmek bilmiyor. Hala kadının nasıl bir şeytan (!) olduğunun zihin kodları ile uğraşıyoruz. Hala insan olduğumuzu ispat etmemiz bekleniyor. İnsan olduğumuzu ispat edebilirsek (!) sanırım kadın haklarından insan haklarına falan geçiş yapabiliriz. Kadının giyimi açıksa sınırları başörtülü ise yine sınırları tartışılıyor. Mini etek cıks cıks cıks diyenler dönüp böyle tesettür olmaz diyebiliyor. Diğer versiyon bu çağda başörtüsü diye başlayabiliyorlar. Okuduğum bir romanda kıza neden başını örtüyorsun diye sorduklarda “mahalleye baskı yapıyorum” diyordu. Sadece bu cümle için bile Alper Canigüz’e teşekkür edebilirim. Hala asla yeterince iyi giyinemiyoruz. Hangi saatlerde sokakta olacağımız tartışma konusu. Oturup kalkmamız, gülümsememiz, çalışmamız, insana dair ne varsa utanmadan konuşulabiliyor."
5740,"Kızlara pembe, erkeklere mavi. 4 yaşında ki kızımla alışveriş yapıyoruz. Bir tarafta erkek diğer tarafta kız giyim var. Koşarak örümcek adamlılara gitti. Sırıtarak “Elsa’yı (karlar prensesi karakteri) da abime al” dedi. Çocuklar tüm sadelikleriyle şaşırtır. Kreşten ilk geldiği gün “arkadaş edindin mi” soruma heyecanla “Özgür var.  Kimse onunla konuşmuyor, oynamıyordu. Ben onu seçtim ve herkese savundum onu” dedi. Erkek kardeşim bir kahkaha atarak “evet, Hatice’yi şimdiden kaybettik” deyiverdi. Çocuk eğitmeyle kafayı bozmuş ve bunu hazır kalıplara zorlamak ve inandırmak olarak algılayan bir dünya da yaşıyoruz."
5741,"Bugün Mukaddes’i gördüm. Ben tanımadım, tanıyamazdım. O tanıdı… Çakmak çakmak gözlerin yerini nefret, kızgınlıkla karışık bir acıya bırakmış. Çabuk büyüdüğü gibi yaşından çok ilerde gösteriyor. Hala erkek gibi. Çocukları olmuş. Anne olmuş. Hayat çok hırpalamış. Kıyafetimden, görüntümden utandım. “Sen hiç değişmemişsin” dedi. Ben bir kere daha utandım."
5742,"Yaşarken saçmaladığımız, sendelediğimiz, tutunamadığımız anlar oluyor. Çokça saçmaladığımız. “Bunu nasıl yaptım” diye kendimize sorduğumuz anlar. (Tabii risk alıyorsanız. Konforu, gücü, karizmayı… Ki bana göre hayatta gerçekte karşılığı olmayan sanal duygu ve korkular, elbette hata payınız azalıyor. Hayat aralamaya korktuğunuz bir kapının ardında kalıyor.) İşte o anlardan utanmıyorum. İnsanlığımı reddetmek demek bu. Tanrı rolü bana göre değil. Eksikli, kusurlu, arızalı olabilirim. Bunlarla yüzleşir, yoluma devam ederim. Mukaddes’i görmek, o çok farklı bir duyguydu işte."
5743,"Kötülük ürkütücü değil. Sıradanlığı, bu kadar kabul görmesi, dönüştürme hızı ve normalliği ürkütücü."
5744,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5745,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5746,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5747,
5748,Konuk Yazar: Zeynep Doğan
5749, 
5750,"Kartal – Kadıköy metrosu. Saat sabah sekiz otuz suları. Pendik Tavşantepe duraklarının da eklendiği deli kalabalık dört vagonlu bir tren hayal edin. Bir de elinde o haftanın değerlendirme kitabı olan Tanpınar’ın Mahur Bestesi’ni okumaya çalışan bir ben. Trenin sıkışık olduğunu farkındayım, ortaya göre daha az kalabalık ve daha rahat gözüken arka tarafa doğru ilerliyorum. Tutunmaya çalıştığım direğin yanında orta yaşlı bir hanım var. Herhangi bir sınıflandırmaya tabi tutmak istemiyorum kendisini ama madem karikatürize ediyoruz: saçları sarıya boyalı kırmızı ojeli bir ‘teyze’. Ben, teyzenin arkasındaki boşluğa ilerleyebileceğini, çantasınının yanındaki kadına değdiğini aklımdan geçirirken teyzenin benimle konuşmaya başladığını fark ederek irkiliyorum:"
5751,+Şu kitabı inince okusanız? İki dakika bekleseniz? Oturuyor olsanız okursunuz ama gözümüze gözümüze sokuyorsunuz.
5752,(Aslında buraya kadar üslubunun rahatsız ediciliği dışında kadına hak veriyorum ve utanıyorum.)
5753,"-Pardon. Rahatsız etmek istemedim. Hem sizin de çantanız hanımefendiye değiyordu, bu kadar abartmaya gerek yok."
5754,(İşte teyze buradan sonra çirkinleşiyor.)
5755,+Siz hiç ‘Toplumda Ahlak Kuralları’ diye bir kitap okumadınız mı? Ne kadar çok kitap okuduğunuz bu davranışınızdan belli.  Kaç tane kitap okuduğunuz belli.
5756,"-Peki, peki, tamam."
5757,"(İşte burada da film kopuyor. Aklımdan geçen tek şey bu aşağılamanın boyutunun, basit bir “Kitabınızın değmesi beni rahatsız ediyor.”’dan çok daha derin,”Bizzat varlığınız ve kitap okumanız beni rahatsız ediyor.”a dönmesi ve iğrençleşmesi. Dolayısıyla sonu bir yere bağlanmayacak ve uzadıkça uzayacak bu konuşmayı bitirmek.)"
5758,"Sonra sessizlik. İçimdeki aşırı rahatsızlık hissi. Peki en çok neyden dolayı kötü hissediyorum? Konuşmayı sessizce ve ‘yenik’ bitirmekten mi? Bu kadınının ağzını büze büze aslında cahil olduğumu vurgulamasından mı? Bu konuşmanın baş örtülü olmasaydım kesinlikle gerçekleşmeyeceğini düşünmemden mi? O sırada “Keşke Mahur Beste gibi eski bir Türk romanı okumuyor olsaydım da ‘modern’ hatta ‘postmodern’ İngilizce bir roman okuyor olsaydım da gözüne soksaydım.” diye düşünmem mi? İçimde bir çarpışmadan sonra son kozunu oynayamamış olma hissi ve bunun erdemden mi yoksa basit ve acınası bir korkudan mı olduğuna emin olamam mı? Sağımdaki solumdaki arkamdaki onca insanın ne düşündüğünü tahmin etmeye çalışırken bana destek vermediklerine kızmam ama Kadın haklı, cahilsiniz işte be!” dememelerine dua etmem mi?"
5759,İçimde çırpınan cevaplar doğuyor o sırada. Mesela
5760,"-Bakın ben zannettiğiniz gibi değilim, üniversitede Psikoloji okuyorum cidden."
5761,Ya da
5762,"-Ben hep kitap okumayı çok severdim valla bakın ben normalde Felsefe kitabı da okuyorum hatta Heidegger’in Ödev Ahlakı’nı da biliyorum, okudum."
5763,En doğrusu basit bir:
5764,"-Benim neyi ne kadar okuduğum sizi hiç ilgilendirmez hanım efendi, saygısızlık yapmayın."
5765,"Olmalıydı. Ama bu senaryolar sadece zihnimde dönen olası gerçekliklerdi. Asıl yenilgim, ‘benim büyük çeresizliğim’ bunları söyleyememiş olmak değil, bu kocaman ve açık aşağılamanın sadece şahsıma ait olmaması ve o kadının gözünde ait olduğum bir sınıfa yönelik olmasıydı. Benim, artık gerçekten daha normal şartlar altında yaşayabileceğimizi düşünmem, eskiden “baş örtülüler”in yaşadığı olayların benim başıma gelmeyeceğine olan saçma inancımdı. Sanıyordum ki annemi tıp fakültesinde son senesinde başörtülü olduğu için bırakan hocalar geçmişte kaldı. Sanıyordum ki  annemlere Robert Koleji’ne gitmek istediğimi söylediğimde arkadaşlarımın beni ve ailemi kabul etmeyeceğini ima etmeleri ürkek bir önyargıydı.. Sanıyordum ki 28 Şubat geride kaldı. Sanıyordum ki geçen hafta gittiğim tiyatro salonunda insanların tek baş örtülü olan bana bakması bir kuruntu. Sanıyordum ki benden büyük küçük herhangi bir kadın metroda beni ahlaksızlıkla, cahillikle -en azından açıkça- suçlayamaz. İşte bu düşüncelerin hepsi üstüme çullandı ve gözlerim dolu dolu, bu zamana kadar teker teker her  baş örtüsünden dolayı ezilmeye çalışılmış kadının anısını ben yaşıyormuşum gibi hissettim. Ben kendi gerçekliğimde bunları yaşarken o kadın – o sözlerinden sonra ‘teyze’den ‘o kadın’a döndü- belki hislerimden habersiz belki de günlük aşağılamasını yerine getirmiş memnun bir şekilde benim ineceğim duraktan önce indi. Ben, tüm zamanların tanıdığı o yenik ama gururlu savaşçı(!) arkada kaldım. Ve hızla giden metroda ‘tutunmaya çalıştım’. Ama en azından yalnız değildim: giden kadının çantasının değdiği teyze bana dönüp “Sabrından dolayı teşekkür ederim kızım. O belli ki çatacak yer arıyordu. Sen hiç üzülme. Ben de bir şey diyemedim o sırada. (Gözlerimin içine bakarak) Günün hayrolsun kızım.” dedi. İçimde müthiş bir rahatlama hissettim. Demek ki bu teyze de benim öğrenilmiş çaresizlikten, sinmişlikten değil de sabrımdan dolayı sustuğumu düşünüyordu. Haklı mıydı bilemeyeceğim ama ineceğim durağa geldiğimde içten gelen hayır duasıyla uğurlamıştı beni. ‘O kadın’ işte böyle bir güne uyandırdı beni."
5766,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5767,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5768,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5769,Yazar: Reçel Blog 
5770,"Şimdilerde “vasat” dediğinize karşı ürettiğiniz “yüksek” kültürün içinde büyüdük. Rezalet şiirler, hamaset dolu bayramlar, militarist heykeller… Cumhuriyet videolarınız, filmleriniz, TRT’niz Türkiye’nin kuruluş tarihinden katliam ve zulmü özenle kesti diye unutmayacağız. Daha güzel bir memleket hayal etmiştik, hala da ediyoruz. Yenisi eskisini özletmiyor. Öpüp de başımıza koymuyoruz. Arz ederiz."
5771,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5772,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5773,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5774,Yazar: Fatma Betül Ö.
5775,
5776,"Ortaokula başlarken gelecek hayatımı etkileyecek değişimler oldu. Birden büyümüştüm. Yani nasıl olduğunu ben de anlamadan büyümüşüm. Öyle dediler. Kapandım ilk önce. Bunun hikayesi bambaşka, mücadelesi de. Ama çocukluğumun elimden alınması kapanmamla başladı. Bisikletim zaten bana ait değildi, erkek kardeşimindi, büyüdüğüm için yasaklandı:"
5777,“Büyüdün artık yavrum. Kızlar bisiklet sürmez.”
5778,Babam evde yokken sürdüm bir müddet. Fakat bu defa annem başladı. Hem de babamın gerekçelerinde çok daha sertleriyle: 
5779,"“Çocuğun olmaz. Bisikleti sürmek günah kızım, Allah cehenneme atar. Sen hâlâ bisiklet mi sürüyorsun, vallahi canını yakarım senin. Ben dedim babana hiç sürdürmeyecektik sana o belayı…”"
5780,"Ve daha niceleri. Tabi en sonunda pes ettim. Gözüm yaşlı, erkek olmak için dua ettim. Ama öyle ya Allah o zamanlar hep eli sopalıydı. Dua ettikten sonra cehenneme atılmaktan, cezalandırılmaktan korkup sustum. Zihnimde iki Allah vardı: birisi beni seven, benim sevdiğim, belki de benim Allah’ım, diğeri beni sevmeyen, hep cezalandıran, belki de annemin Allah’ı."
5781,"Bisiklet maceram bitmedi tabii ki, üniversitede Adalar’a kaçamak yapardım her yıl, bisiklet sürerdim. Biraz da olsa hasret giderirdim. Sonra yolumuz Berlin’e düştü. Aslında anlatmak istediğim kısım burdan başlıyor. Mart ayının başında Berlin’deydik. Mayıs ayının başında bisikletlerimizi aldık. Artık kendi bisikletim vardı. Sadece vakit geçirmek için sürmüyordum, benim yegane taşıtımdı. Bilhassa bu yıl boyunca neredeyse her yere bisikletle gittim. Türk mahallelerine, turistik bölgelere, ormana, kafelere…"
5782,"Bisikletli kadın olmak hiç sorun değildi. Ama kapalıysanız? Gittiğim her yerde farklı bir tepki aldım. Bunu görebiliyor, hissediyordunuz. Zaten bazen insanlar tepkilerini hiç saklamıyor. Neuköln Berlin’de Türk nüfusunun en yoğun olduğu bölgelerden biri. Oradan bisikletle geçerken bana şaşırmış bakan insanlarla karşılaştım. Yıllardır burada yaşayıp bisiklete binmeye cesaret edemeyen bazı kesim için “büyük bir umut”tum.  Arkamdan “Maşallah, kızı görüyor musun bisiklet sürüyor. Allah sayısını arttırsın.” diyen teyzelerle, amacalarla karşılaştım. Tabi tam tersi de vardı. Bisiklet yolundan giden bir grup kadına korna çaldım, aralarında “Bisikletli geliyor kenara çekilin.” gibi Türkçe konuşmalar oldu."
5783,“Aaa süren de başörtülü!”
5784,“Gerçekten mi kıız?”
5785,Ben bisikletle yanlarından geçtikten sonra topluca bir kınama sesi  “Cık cık cık…”
5786,"Berlin’deki Merkez Cami’ye gittim çok defa bisikletle, kız çocukları baktı bana, gelip korkup korkmadığımı soran oldu. Korkacak bir şey yoktu. Anlattım teşvik ettim. “Günah değil mi?” diye soran oldu. Neden günah olduğunu düşündüklerini sordum. Bir sebebi yoktu. Kızların bisiklet sürmesi benim çocukluğumda da, bugün de günahtı. Sadece günah. Çocuğumuz olmazdı sürersek. Allah cehenneme atardı. En basit şekilde açıkladım:"
5787,"“Bisiklet bu dönemin taşıtı. Peygamberimiz zamanında da deve bir taşıttı. Hz. Aişe deveye binerdi. O dönem bütün kadınlar deveye binerdi. Eğer deveye binmek günah olsaydı, o zaman bisikletin günah olmasının bir anlamı olabilirdi. Bu bir kolaylıktır. Kim size bisiklete binmek günah derse, hele hele kızların binmesi günah derse bilin ki ya  bilmeden konuşuyor ya da yalan söylüyor.”"
5788,Sonra bir iki kız çocuğu gördüm bisikletiyle gelen…
5789,"Bisiklet sürmenin bir de Almanlar ile olan boyutu var. Ve belki de burdaki (Türkiyeli, göçmen…) kadınların bisiklet sürmekten en çok çekinme sebepleri onların vereceği tepkiler. Beni bisikletli görüp tebessüm eden çok Alman gördüm. O kadar ki, “Bir ara acaba bisikletlilerin kendi aralarında selamlaşmaları gibi bir adet mi var?” diye düşünmedim değil. Tabii bu tebessümler güç veriyor insana. Bisiklet süren başörtülü sayısı bir elin parmaklarını geçmez. Sonra bir iki defa hata yaptım. Yani aslında elimde olmadan, hatalı bir trafik konumunun içine düştüm. O zaman ise aynı duruma düşen, ama başörtülü olmayan insanlara verilenlerden çok daha sert tepkilerle karşılaştım. Öyle trafik cezası yenilecek durumlar da değildi. Polis görse, görmezden gelirdi mesela. “Bilmiyorsanız sürmeyin!” dedi kadının biri (hangi yöne gideceğimi kestirmeye çalıştığım için yavaş sürüyordum). Başka bir olay; evimize varmak için bir caddede ters yönde sürmek zorundayım. Bomboş caddede kaldırımdaki bisiklet yolunda kimsenin ters yönde gidişimi önemsememesi lazım. Bütün site bunu yapıyor çünkü. “Senin yolun burası değil, aptal” diye bağırdı başka bir Alman. Ama tebessüm edip memnuniyetini göstermeye çabalayanların sayısı çok daha fazla."
5790,"Çocukluktan başlamış bisiklet mücadelesi. Annem babam elimden alsa da, yeniden kavuştum. Şimdi de olumsuz bütün her şeyi görmezden gelip, olumlu olanlarla yoluma devam ediyorum. Allah nasip eder de buralarda olursam, kız çocuklarına bisiklet öğretme sözüm var. Kendimi Vecide gibi hissediyorum. 10 yaşımda elimden alınan bisikletim için o zamanlar mücadele edemedim. Şimdi 10 yaşındaki gibi bir aşkla sürüyorum bisikletimi. Peşime de her yaştan kadın takmayı kafaya koydum. "
5791, 
5792,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5793,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5794,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5795,
5796,Yazar: Feyza
5797,"Geçenlerde Barış Bıçakçı yazar ve öğretmen Murat Özyaşar’ın tutuklanması üzerine kısacık ve vurucu bir yazı yazdı. “Edebiyat Öğretir” başlıklı yazısında, Bıçakçı Oğuz Atay’ın “Ülkemiz bir haritaya benzer” sözüne referansla diyordu ki, ülkemiz artık ikiye yırtılmış bir haritadan ibaret: Bir tarafında Murat Özyaşar’ın bir kitabını okuyup diğerini henüz okumadığı için utananlar, diğer tarafta onun polis baskınıyla evinden alınmasına karar verenler var. Keskin bir şekilde ikiye ayrıldığımız çizgiyi edebiyattan gelecek bir akışla yeniden kapatmayı vaadeder. Yani tamamen umutsuz değildir, insanca konuşmaya devam edelim, bunu da bize edebiyat öğretir der."
5798,"Ben onun üzerine düşünürken Sabahattin Ali okumak üzerine bir sosyal medya fırtınası koptu. Bir magazin gazetecisi, okumadığı kitaptan okumuş gibi konuşmaya kalkıp cehaletinin yanına bir de cüretkarlığını eklemişti. En çok satılan (okunan değil) Türkçe romanlardan birini bilmemek mi, okumadığı halde okuduğunu iddia etmek mi daha ayıp günlerce tartıştık durduk. Sonra Reçel’de mevzu üzerine bence şahane bir yazı yayınlandı."
5799,"Peşin peşin söyleyeyim. Edebiyat severim ama 20’li yaşları devirdiğimden beri meslek icabı mecburen okuduklarım dışında keyfine okumak giderek zorlaştı. Kürk Mantolu Madonna’yı okudum ama 30’dan sonra. Ondan önce, nasıl diyeyim, gerekmedi. Mutlaka okumalısın diyen olmadı. Elime geçmedi. Sabahattin Ali’nin Sinop cezaevinde yaşadıklarını ve katledilişini bir şekilde biliyordum, ne zamandan beridir hatırlamıyorum. Genel kültür dedikleri bu olsa gerek, memlekete dair genel bir katliam kültürüm var. Barış Bıçakçı’yı hiç okumadım. Murat Özyaşar’ı tutuklanınca öğrendim. Aslı Erdoğan’ın bir kitabını okumuştum, çok bağ kuramamıştım onun edebiyatıyla."
5800,"Daha literatür saysam mı bilemedim. En azından bunlardan hangileri ölü, diri ve tutuklu biliyorum. Bilmem gerekiyor, bilen bir çevrede yaşıyorum, muhalif sözünü buradan kuran çok arkadaşım var. Bütün bunların son 10 yılın değil, 100 yılın meselesi olduğunu bilecek kadar da ferasetli bir çevrem var çok şükür."
5801,"Memlekette bir kültür savaşı olduğu aşikar. Bildik ve alışıldık hedeflerin, kültürel sermayenin, başarı kriterlerinin teker teker altı oyuluyor. Televizyonların izlenme oranı sistemleri durmadan değiştiriliyor, yeni kriterler eğitim seviyesi daha düşük ekonomik seviyesi daha yüksek izleyiciye uyarlanıyor. Yırtık haritanın bir tarafında duranlar, “Baltalar elimizde, uzun ip belimizde”, cihana hükmetme vaadinin arkasından gidiyorlar, üstelik bunun için bir türlü varılamayacak o kültür menzillerine hiiiiç ihtiyaç duymadan. Biat etmeyen akademisyenlere yönelen öfke, bugünün meselesi gibi durmuyor. Sağcı karikatür dergilerinde, Twitter hesaplarında, köşe yazılarında Türkiye’nin entelektüelleri küçümseniyor. Bir yandan da kültür sanatın Avrupa’yla bağını kuran fon iplerini kesiyor. Kentsel dönüşüm aynı zamanda bir kültürel hegemonya dönüşümünü getiriyor. Taksim meydanı bu hegemonya savaşının en ucube hali olarak sırtına dökülmüş betonla öylece kaderinin tecelli etmesini bekliyor. "
5802,"Magazinci kadın bilmediği konuda ahkam kestiği için özür dilerken, ülkenin merhametsizliğinden yakındı. Aslında ülkenin merhametsizliğine, yanlışlığına, batışına dem vurmadan konuşan yok bugünlerde. Hepimizin sıtkı sıyrılmış vaziyette. Lakin bir adım geri gidince, bu dibe vurmuşluk halinin çok yeni olmadığını yine edebiyata referansla anlıyorum. Bana öyle geliyor ki, Tutunamayanlar’la büyümüş, kendine belirlediği evrensel menzillerde hep yerelde bir yerde, pili bitmiş saatin geri kaldığı gibi takılıp kalmak durumunda kalmış, memleketin entelektüel, elit sınıfı ve onların çocuklarının bu olmamışlık sıkıntısı yeni değil. Ya yanlış memlekete, ya yanlış mahalleye doğmuştur, ya memleket yanlış coğrafyaya kurulmuştur, kader ağlarını örmüş, olabileceği onca şey varken bir türlü olamamış(ız)dır."
5803,"Velhasıl, bu kültür savaşının bir tarafında yanlış hayatı yaşamak istemeyen ‘doğru’ insanlar (ooo Adorno!), diğer tarafta inşa ettiğin her yer senindir vaadinin arkasından koşanlar. Tabii maddi ve duygusal rant alanları genişledikçe ikinci grup birinci gruba galip geldi. En son Milli Mücadele vaadinin arkasından da koşarak şehirlerin meydanlarını da kazandılar."
5804,"Diğer yandan birisinin baltaladıkça, diğerinin ardından ağladıkça kendini varettiği değer döngüsünde memleketin katliam ve savaş tarihine o kadar az yer var ki! Bir dünya savaşının ortasındayız, hayat tarzı değil hayat savaşı veriyoruz aslında. Bu savaştan kaçış yok, dünyadan çıkış yok, iyi insan olmanın kriterleri havadan bombalananlarla toprağın dibine, denizde boğulanlarla denizin dibine batmış vaziyette."
5805,"Demokrasi nöbetlerine ilk gittiğimde tam bir Cumhuriyet çocuğu olarak büyüdüğümü farketmiştim. Çok tanıdık olmasına rağmen bağlılık hissetmediğim birsürü şey görünür olmuştu, kendini egemen ilan ediyordu. Cumhuriyet çocuğuydum, okuyarak ve anlamaya çalışarak yalnızca daha iyi bir hayatım olacağına değil, daha iyi bir insan olacağıma da inanmıştım. Bana göre de edebiyat öğretirdi. Bu inancımla yüzleştim. Yırtılan harita sanki bendim, içinde büyüdüğüm değerler hiyerarşisi alt üst olurken kendimi nerede bulacağımdan hiç emin değildim.  "
5806,"“Demokrasi” meydanlarından kaçıp da sığınacak bir yer aradım, onu da bulamadım. Zira Cumhuriyetin ideallerinin verdiği o bir türlü olamama hissine geri dönmeye hiç niyetim olmadığını fark ettim. İnsan sürekli yanlış zamana ve mekana doğduğu hissiyle ne kadar yaşayabilir? Bunu da bize edebiyat öğretti, ancak pek de iyi olmadı. Bundan sıyrılmak için yine başka bir kadın yazarın, Karin Karakaşlı’nın bir cümlesini sıkça içimden tekrarlıyorum: “Bildiğin hayat artık ertelenmez.” (Zonklama, Agos, 22.07.2016). "
5807,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5808,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5809,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5810,Yazar: rumeysa ç.
5811, 
5812,
5813,"Proje okullar, Toma’ların müdahale ettiği liseler, en son da “o’halde karma eğitime son!” kampanyası. Hayatımda sanırım ilk defa “Karanlığa gidiyoruz! Geriye gidiyoruz!” nidalarına sinirlenemedim ve doğru düzgün cevap veremedim. Özellikle karma eğitimin kaldırılmasına dair bu garip kampanya benim için bardağı taşıran son damla oldu diyebilirim. İleri-geri, ilkel-çağdaş gibi köhnemiş ikiliklerin üzerine kendimi hala kuramıyorum ama gittiğimiz yerin de iyi olmadığı çok açık."
5814, 
5815,"Hayatım boyunca karma okullarda okudum, o yüzden karma olmayan eğitim konusunda ahkam kesecek değilim ama karma eğitimin bence toplumsal olarak ne ifade ettiğini yazmam gerektiğini hissediyorum. Kadınların ve erkeklerin ve hatta bence diğer tüm toplumsal grupların, eğitim dahil tüm kamusal alanlarda (ve mümkünse özel alanlarda) bir arada yaşamaları gerektiğine inanıyorum. Benim hayalimdeki dünyada azınlıkların dilini sadece azınlıklar öğrenmiyor, insanlar birbirinin hikayesini açıklıkla dinliyor ve kadınlar ve erkekler de eşdeğer koşullarda hayatta kalma mücadelelerini veriyor. Birbirini görmeyen, birbirinin hikayesine değmeyen, birbirinin acısını bilmeyen insanların birbirinden nefret etmesinin ve birbirine ayrımcılık uygulamasının daha kolay olduğunu söylemek çok mu bariz olanı tekrar etmek olur? Mevzu kadın erkek olduğunda sanki sürekli etkileşim halinde olan insanlardan bahsediyormuşuz gibi düşünüyoruz ama benim tecrübelerim şunu gösteriyor: Özel alandaki hiçbir etkileşim kadın ve erkek arasındaki alt-üst ilişkisini kırmaya hizmet edecek hale gelemiyor."
5816, 
5817,"Bu yazdıklarımı sadece kadınlara açık alanların kadınlar için ne kadar değerli olduğunu bas bas bağıran bir kadın olarak yazıyorum. Tüm toplumsal grupların sadece kendi istedikleri zamanda sadece “kendileri gibi” insanlardan oluşan ortamlarda bulunma, eğitim alma, tartışma, iş yapma olanaklarının olması gerektiğine de inanıyorum. Ama buradaki önemli vurgu meselenin “istediğinde” olması ve bu “yalnız kalma” halinin toplumsal anlamda bir misyonunun olması. Kadınların ya da diğer toplumsal grupların kendi kendilerine kalmalarının onları güçlendiren bir misyonu olması gerekiyor bence. Güçlenecekler ki  kamusal alana daha güçlü çıkacaklar, ayrımcılıkla mücadele edecekler, herkes için daha iyi bir dünya isteyecekler."
5818, 
5819,"Çok ütopik ve naif duyuluyor olabilir yazdıklarım. Ama “karma eğitim kaldırılsın” kampanyasına karşı çıkışımın bir “karanlıkla mücadele” olmadığını anlatmak istiyorum Müslüman bir kadın olarak. Kamplaşmadan, gettolaşmadan çektiğimiz kadar hiçbir şeyden çekmediğimiz şu dünyada kadınları ve erkekleri kamusal alanda birbirinden uzak tutarak “namuslarınızı” koruma altına aldığınızı düşünüyor olabilirsiniz ama kadın erkek arasındaki uçurumu açmaktan başka bir şey istemiyorsunuz. Kadın ve erkek arasındaki sağlıklı iletişim ihtimalini de büyük oranda çöpe atıyorsunuz. Kadınları erkekler, erkekleri de kadınlar için salt bir “gizem” haline getiriyorsunuz. Karşısındakini düşünceleri, hayalleri, umutları olan bir “insan” olarak algılamaktan uzak çapraşık bir erkek pozisyonu yaratıyorsunuz."
5820, 
5821,"Bu tartışmada canımı sıkan bir diğer nokta ise gençlere yapılan bu “hormonlarından aklı şaşmışlık” muamelesi. 12-13 yaşlarında bluğ çağına gelen her çocuk ibadetlerinden yükümlüyse eğer ve özel alanda onlara verdiğiniz “eğitime” güveniyorsanız gençlere böyle bakmaktan vazgeçeceksiniz efendim. Eğer madem böyle ne idüğü belirsiz, nereye gideceği belli olmayan yaratıklar bu gençler, onları cidden okullarını ayırarak istemediğiniz hal ve davranışlardan uzak tutacağınızı mı düşünüyorsunuz? Hala kadın ve erkeklerin arasındaki tek muhtemel ilişkinin cinsellik içereceği kabulünün ve cinselliğin kadınlar ve erkekler birbirinden ayrıldığında ortadan kalktığını düşünmenin sığlığını ifade etmek bana komik geliyor zaten. Onu geçtim, okul çıkışları, mahalle parkları ve hatta internet… Siz hala cidden bir insanın hayatını her yönüyle kontrol edebileceğinizi mi düşünüyorsunuz?"
5822, 
5823,"Bakalım daha neler göreceğiz. Ama her şeye dokunun dostlar da, karma eğitime dokundurmam. Benim çocuğumun kendi beyninin de bedeninin de sorumluluğunu almayı bilmeden yetişmesine izin vermek istemiyorum. Bu hakkımı benden alamazsınız."
5824,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5825,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5826,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5827,Konuk Yazar: Burcu Arıkan
5828,
5829,İllustrasyon: Fereshteh Najafi
5830,"Tutunamayanlar’ın varlığından haberdar olduğum yaşta, bir kısım tesadüfün de yardımıyla hep hayalini kurduğum entelektüel ortamlarda bulmuştum kendimi. Kitabı okumamıştım, onun gibi adı illa ki geçen bir sürü kitabı da okumamıştım. Çünkü -konuşulanlardan anladığım kadarıyla- tam da yazarın kendine dert edindiği olmamışlığın ortasında büyümüştüm, birçoğumuz gibi. Ülkede türlü türlü olmamışlık var tabi… Ben olmamışlık yarışmasına ülkenin üst orta sınıf, seküler ve tabiri caizse beyaz türk bir ailenin her daim şanslı, hiç aşağılanmadan yaşı kemale ermiş evladı olarak katılıyordum. Bunu neden belirtiyorum? Hem konu okumuş ve cahil olunca yanlış bir pozisyona mimlenmeden önlemimi almak, hem de bağlamımı anlatabilmek istiyorum da ondan."
5831,"Bizim mahallede okumuşluk fabrika ayarı gibi bir şeydi, duymuşsunuzdur. Yalnız okumuşlukla tam olarak neyin kastedildiği pek bilinmiyordu. Ülkenin “gelenek sahibi” iyi okullarından mezun, büyükşehirde büyümüş, daha hakiki entelektüellerinden biz taşrada büyüyenlere doğru yankılanan, yankılandıkça da “ne kadarını duyuyorsak o kadarını yapıyoruz” halini alan bir durumdu belki de. Ama tam da tanımlamış iddiasında değilim, sadece kendi gerçekliğimi hissettiğimce yazmış kabul edin."
5832,"Kabaca bu okumuşluk hali asgari düzeyde toplumsal kabulü olan bir meslek sahibi olmak ve “modern” olmak gibi yine kimsenin ne olduğunu tam bilmediği kriterlere ulaşmaktı. Bunun dışında resim kurslarına gidilebilir, çocuk bir müzik kursuna gönderilirilebilrdi, ama tüm “çağdaş faaliyetler” dersleri etkilemeyecek şekilde olmalıydı. Niyetler çok iyiydi ama aslının ekosuyduk işte. Yani konu entelektüel olmak olunca, Gezi’de slogan olan “hobi olarak gene yap” bizim hayat tarzımızdı. Nihayetinde bir yerlere gelmemiz gerekiyordu, yalnız kimse o yerin ne olduğunu tam bilmiyordu. Tabii ki bir Paris kafesinde bir takım felsefi akımların ilk tohumlarını atan biri olmamız falan hayal edilmiyordu. En nihayetinde Marx’ın bile kızını tembellere “vermediği” bir dünyada, konu komşu “doktor ol, doktor, insanlar önünde ceketini ilikler” diyordu. Biz de deney faresi gibi eğitimin tekerleğinde dönerken şehre bir film gelecek ve “pastanede” buluşup üzerine konuşacağız diye sabrederek büyüyorduk."
5833,"Velhasıl bu koşullarda test çözmek, kadim bir mesleğe giden yoldu ve bu sınıfsal, hatta vatani bir görevdi. Aileler bu yolda çok emek harcıyor, yoruluyordu, hep beraber inanılıyor ve en nihayetinde de başarılıyordu. Hakkını yiyemeyiz, o emekler olmasa gencecikken hayalini kurduğumuz ortamlardan bakılıp da “vasat” denilenlerden biri olabilirdik. Bu “felaket”ten kurtulmak için bir kampüse, mümkünse de entelektüel düzeyi yüksek iyi bir üniversitenin kampüsüne ulaşmak gerekiyordu. Şükür ki benim başta bahsettiğim şanslı pozisyonumla ve gerekli emekle çok mümkündü bu hayal. Yani o nefret ettiğimiz testlerle entelektüelliğin kıyılarına kapağı atıyorduk."
5834,"Peki, sonra? Yeni habitusumuz test masalarında hayalini kurduğumuz her şeyi sağlıyordu. Şehirde birden çok sinema vardı, filmler “anında” geliyordu, muhalif, entelektüel insanlar ve onların buluştuğu mekanlar vardı. Ama hala bir sorunum vardı, nasıl tutunacaktım? En iyi anadolu liselerinde okumuş, hep çalışkan ve parlak çocuktum. Kendi çöplüğümde “okumuş” insandım. Ortamın cahilleri başkalarıydı. Ama birden her şey sıfırlanıyordu. Özgeçmişim bomboştu. Lisede bitirilmiş olması gereken dünya klasiklerini devirmemiştim. Nasıl bitirecektim ki, ben yüksek puanlara hedeflenmiş bir sayısalcıydım. Bizim mahallede sadece tembel çocuklar sözelci olurdu ve sayısalcıyken en yüksek katsayılı matematiği bırakıp roman okumak, tarih, felsefe okumak davaya ihanet sayılırdı. Hain mi olsaydım? Olmadım. Adabımla sayısalcı oldum, test çözdüm. Okulda da sözelci koridorunda değilsen bu işlerle temasın olmazdı. Zaten Karadeniz’de taşradasın, entelektüel esintiler kıyıya paralel uzanan dağlara takılıyordu."
5835,"Aklımda deli sorular… Nasıl okumuştu bu insanlar bunca kitabı? Onlar bütün bunları yaparken ben ne yapmıştım? Ne yapsam da klasikleri okumadığımı çaktırmasamdı. Hakikaten artık tutunamamışlığım ciddi bir krizdi. Ama yılmamıştım. Sürekli listeler yapıyordum kafamda. “Şunu, şunu bir halledeyim de sonrası gelir zaten” diyordum. Ama hep aklımı çelen başka şeyler okurken buluyordum kendimi. Ortamın 101 dersini bir türlü geçemiyordum. İnternetten siparişler veriyor, kitapları raflara diziyordum. Bir arkadaş çıkıp “ben kitapların böyle salonda sergilenmesini sevmiyorum” diyordu sonra. Dağılıyordum. “Bunlar boş işler, entel mi olacaksın başımıza” diyen gözlerin olmadığı bir mekanım olsun, raflarım olsun, kitaplarım olsundu… Ben o kitapları o raflara dizmeyi ne çok hayal ettim, bilmiyor muydu sevgili arkadaşım? İşin kötüsü biliyordu, tabii ki biliyordu. Aynı olmamışlıklardan geliyordu, birbirimizi görüyorduk. Ama birbirimize adap öğretip daha da olmuş kılıyorduk işte kendimizi. "
5836,"Yani bizim mahallenin çocuklarında, hele de taşradan “entelektüelliğin merkezi” epi topu 3 kentten birine göçenlerinde bavulları gibi kendileriyle gezen filleri vardır. Yırtmanın heyecanı, pohpohlanmış egoların yıkımı ve kabul edilmenin kaygısıydı odamızdaki filler.  Dünya klasikleri bir paket, yerli edebiyat bir paket, belli başlı müzik grupları ayrı, yunan mitolojisi ayrı, kült filmler ayrı bir paketti misal. Hepimiz kendi olmamışlık koşullarımıza göre birinden ya da bir kaçından yoksunduk."
5837,"Velhasıl benim de yeni hayatımda hepsine dair birçok listem, planım vardı. Ama bir yandan da yeni hayatı mümkün kılan bireyselliğin karşılanması gerekiyordu. Gelmemiz beklenen yere gelmeyi reddetmiştik. Ayrıcalıkları da. Bize sonunda kendimizi performe edeceğimiz ve belki de bunun suyunu çıkaracağımız bir oda, bir ev lazımdı. Her an hayatının romanını yazacakmış gibi hazır duran bir masanın olduğu özenle düzenlenmiş bir çalışma odasının da sığabileceği bir mekan… Bu yüzden çalışılacak, o kira çıkacaktı. Yani arada şöyle bir kaç boş yıl olsa o listeye tikleri hemen atardık ama zamansızdık da."
5838,"Edebiyatla, müzikle de bitmiyordu ki derdimiz. Yüksek lisans vardı, işin teorisi vardı. Teoriyle pratik ayrı olmazdı. Ayırmadık biz de, oraya da yüklendik. Hem çalıştık, hem yüksek lisans yaptık. Hayatımız tamamlanmayan listeler, o listelerin dışında kalan meraklar ve onlara bulunamayan vakitlerle geçiyordu. Kirasını zor yetiştirdiğimiz eve yeni filler yerleşiyordu. Akademide memur, belediyede ukala olarak mimlenip olmamışlık kariyerimizde epey iyi yerlere geldik. Her pazartesi hangi sanatçılar memurmuş diye yazdık arama motorlarına. Bir nebze ferahladık. Ama olmuyordu, bir noktada fillerle konuşmak gerekecekti. Bu ev hepimize dardı."
5839,"Fillerimiz, hepimizin filleri… Hep o cehaletten kaçışımız. Ama cahil miydik acaba, neyden kaçıyorduk. Hem cehalet neydi? Amcanın oğlundan bahseder gibi Raskolnikov diyememek miydi? Yok, olmayacaktı, başka şeyleri merak ediyordum. Her şeyi göze alacak ve bu listelerin bir kaçından vazgeçecektim. Ama nasıl olacaktı? Sahte cv de veremezdim ki ortamlarda. Yaktım gemileri. Kafka’dan bahsedildiğinde “ben olmuşum Kafka arkadaşlar” dedim, mahlasımı “memur da insan” yaptım. Duruşumu ortaya koydum. Bazen ortamın başka insanları hayretlerini ilettiler, bu özgeçmişle bu ortamlarda tutunmamın ve hatta yazan, çizen, aktif biri olmamın muazzam bir şey olduğunu ifade ettiler. Sağ olsunlar, var olsunlar. Onlar öyle doğmuşlardı sanki diyemedim, kızmadım. Belli ki onların da filleri vardı. Yoksa neden buldukları her cehalet emaresinde bütün hayat enerjileriyle kızsınlardı ki? Hepimiz gergindik."
5840,"Bütün bunlar Sabahattin Ali’nin Kürk Mantolu Maddonası’nda Madonna anlatılıyor sanan bir kadınla açığa çıktı zihnimde. Çok öfkeliydik karşımızdaki vasatlığa, yeterdi artık, dayanılmazdı. Kadında hiç mi suç yoktu? Televizyona konusuna hazırlanmamış olarak çıkması bir suç olabilirdi ama buna mı kızdık koca bir gün boyunca? Bu vasatlık ve hatta hızını alamamışların saydırdığı küfürlere konu olan bu kadın çok mu dışımızdaydı? Yoksa hepimizin bir yerlerdinde duran utançlar ve korkuların hortlağı mıydı?"
5841,"O videoda cümle aleme rezil olan benim birlikte büyüdüğüm komşum, akrabam olabilirdi. Ortamda konu açmak için vizyona bile girmemiş filmleri izlediğini söyleyen, eline kitap almadan ve hatta okumayı lüzumsuz görerek “okumuşluk” diye yatıp kalkan, hiç araştırmadığı tarihleri, sosyolojileri durmadan anlatan bir ve hatta bir kaç neslin hikayesi değil miydi bu? Bir masada birbirine okmuşluklarını performe eden orta sınıfların ardı arkası gelmeyen gafları, aslında kimsenin rezil olduğunu bile farketmiyor olması ve rezilliği sırf o masadan biraz yırttık diye bizim tanımlıyor olmamız tanıdık değil mi? Ve masanın vasatlar ile bizi beğenmeyenler diye ikiye bölünmesi hepimizin hikayesi değil mi? Bilmediğini kabul edemeyen bir neslin, bildiğini sindiremeyen çocukları…"
5842,"O videodaki kadın, o Kürk Mantolu Maddona’yı okumamış ve okudum diyen, bir de üstüne okumadığını kabul edip özür dilemeyen kadın hesap vermeliydi. O masalardaki herkes adına hesap vermeliydi ve verdi. Ardımızda bıraktığımız cehaleti, vasatlığı bize hatırlatmamalıydı kimse."
5843,"Cehalet, büyük histerimiz… Musallatımız. Korku filmi gibi videolarımız. Her korku filmi gibi hikâyenin dibinden çıkarılmayı bekleyen hikâyelerimiz ve hikâyelerimize giydirdiğimiz kılıflarımız. Kendimize sakladıklarımız, kabuslarımıza giren rezil olma anlarımız ve rezil olmayalım diye inşa ettiğimiz kendiliklerimiz."
5844,"Kendi adıma fillerimi olabildiğince kabul ettim. Ama tabii ki o video hala musallat oluyor hafiften. Rezil olmaktan çok ucuz kurtulmuşum gibi hissediyorum. Tutunamayanları hala okumadığımı artık rahat rahat söylesem de korkuyorum cahil olmaktan, yine bir açık vereceğimden endişe ediyorum. Var gücümle gülsem kadına, cehalet uzaklaşacak gibi hissediyorum. Çok şükür ki “her tür insanın” olduğu bir yerde çalıştıkça sakinleşiyorum. Tüm vasatlığımla kendimi her tür insandan biri olarak görebiliyorum."
5845,"İçinden çıkmayı çok hayal ettiğim, okunmayan yazılmayan, bir ev iki arabalı vasat hayatın ucuz atlatılmış olması fikri musallat oldukça o hayatı tercih edenlere ya da başka bir tahayyülü olmayanlara hortlak muamelesi yapmamayı deniyorum. Ve merak ettiğim, sevdiğim için bir şeyler yaptığım ve her şeyi bırakmak istediğim noktada da “cahil” olma şansım olan özgür bir hayat hayal ediyorum. Hiç tanımadığım, binlerce hikayesi olabilecek insanları kendi pozisyonumun sağlaması olsun diye yakaladığım eksiğinden mimlemediğim bir dünya hayal ediyorum. Bir bilgisizliğin, bir cehaletin bir kadını bir koca gün boyunca rezil edip, ona küfürler saydırmayı meşru kılmadığı bir dünya hayal ediyorum."
5846,"Taşrada büyüyen vasat bir genç kadınken de, çok çalışıp en sonunda varacağım, özgürleşeceğim o vasat olmayan yerin öyle bir yer olmasını hayal ediyordum. Hayallerim baki ama kalbim kırılıyor, sıkılıyorum."
5847, 
5848,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5849,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5850,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5851,Yazar: B.
5852,
5853,"Bir akşam, yok yok baya geceye doğru aslında, yürüyüşümden dönmüşken Emine ve ailesi ile karşılaşıyorum. Emine komşumuzun torunu, ortaokul yaşlarında olsa gerek. Annesi daha evlenmeden öncesinden beri tanışıyoruz. O saatlerde ya da daha geç saatte, dışarı çıkmanın evle nasıl kavgalar yapılarak elde edildiğinden ve sonra bir de kendi kendine korkmamayı öğretmeye çalışmayı gerektirdiğinden habersizler tabi, birazcık garip baksalar da selamlaşıyoruz. Küçükken, lise çağında olan benim yanıma “Seninle oynamaya geldim.” diyecek kadar cıvıl cıvıl bir çocuk olan Emine, içine kapanmış gibi; geçen her gün selam verip takılmalarıma daha kısa, sıkılgan cevaplar veriyor. Birazcık ergenlik dönemine girmekten belki, biraz da belki başını yeni örtmesinin verdiği ürkeklikten gibi geliyor bana. İç sesler “O da alışacak işte, yeni daha….” Acaba gerçekten ne yaşıyor? Acaba Emine de başını ilk örtme kararı aldığında “Başımı örtsem de kardeşimle parka gittiğimizde kayaktan kayabilir miyim?” diye sormuş mudur annesine? Ya da “Bugün buz patenine gideceğim başımı örtmek istemiyorum oradaki insanların yanında.” diyor mudur ara sıra? Emine’nin teyzesiyle ilk tanıştığımda 12 yaşındaydım, yeni örtünmüş sayılırdım ve o bana “Canım sen kaç yaşındasın? Peki okuyor musun?” demişti, biri ona da böyle bir şey sormuş mudur? Emine liseye geçince neler olacak acaba? Hiç, bir öğretmeni onun duymasına aldırmadan “Kim o türbanlı kız?” diye diğer öğrencilerle soruşturacak mı? Başını tüm okulun, bahçenin ortasında açmanın gerginliği kaldıramayacağı için okula başörtüsüz gidip, bunun suçluluğunu hissedecek mi? Ya da nasıl kıyafetler giymek isteyecek? Paten kaymak, kuzenleriyle futbol oynamak, hoodiler, spor kıyafetler giymek isterken, annesi tarafından hanım hanımcık olma kıyafetleri mi alınacak ona? Olmak istediği tarzın kıyafetini bulamayıp, kurdelalı pardesülere ve tüllü eteklere -ve bu doğrultuda görüntüde ona verilen başörtülü makbul kıza- mi geçiş yapacak?"
5854,"↑ Bunların hiçbiri olmayacak, çünkü bu anlattıklarım 12-13 yıl öncesinin Türkiyesi ve Emine imam hatipe gidiyor, çünkü artık Türkiye hiç böyle değil, başörtüyle ilgili böyle şeyler yaşamayacak muhtemelen ve pek tabi istediği her kıyafeti de bulabilecek."
5855,"Ama Emine nasıl biri olacak? “Müslümanız, Türkiye’de Müslümanız ve bu yüzden çok haklıyız.” kafasında mı olacak? Üniversitede tüm okuduklarına, tüm anlatılanlara, tüm hocalarına, tüm solculara, feministlere -kendinden menkul bir özgüven içinde- onun sadece kendi olduğu için vakıf olduğu gerçeklerden yoksun ve büyük bir yanılgı içindelermiş gibi mi bakacak? Başka dünyaların varlığını anlayabilecek ve kabul edebilecek mi? Ya da belki kuzenim Dilara gibi o ortama ait her şeye diklenmek için lise hocasının sınıfta “Kime oy verirdiniz?” sorusuna “HDP’ye verirdim.” diyip (bunu de benden gördü sanırım) ailesine şikayet edilecek mi? Ya da kuzenimin arkadaşı Sevde gibi “Basket benim en büyük şeyimdi ama başımı örtmeye karar verdiğim gün basketi bırakmak zorundaydım, kulüpten çıktım.” gibi şeyler mi anlatacak hüzünlü hüzünlü, basket oynamayı başörtmekle kesinlikle çelişen bir şey gibi mi görecek? Bir insanı hayata ve dünyaya bağlayan, bir şeylere yatırım yapmasını sağlayan pek çok şeyden, “Ama Müslüman kadın…” olduğu için dışarıda durması mı beklenecek? “Nurettin hocam çok haklı kadın olarak aslında evin dışında olmamız bile yanlış, biz aslında çok hatalıyız.” mı diyecek sınıf arkadaşlarına? En doğru Müslümanlığı sadece kendi çevresiyle ve evinde sadece evinde yaşadığı bir yer olarak mı hayal edecek?"
5856,"Bir defasında İslamcı bir abi “Sadece Akp hükümetini gördüğün bir Türkiye’de büyümek nasıl bir şey ki?” demişti bana, ki zaten diğerlerini hiç görmediğimden ve bilmediğimden böyleydim ya aileme göre. Ben de merak ediyorum acaba bundan sonraki Türkiye’de büyümek tüm bu çocuklar için nasıl olacak, ara alanları olacak mı?"
5857,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5858,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5859,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5860,
5861,Yazar: rumeysa
5862,Bir süre önce Facebook sayfamdan aktörü olacağım bir sosyal deney çalışması çağrısı yapmıştım: Beşiktaş ve Üsküdar’da (ya da muadili bölgelerde) önce gitarla gezeceğim (bkz. başörtülü gitarist) sonra da çocuğumu kanguruya takıp gezeceğim. Sonra iki bölgede verilen tepkileri kamuyla paylaşacağız.
5863,"Sonuçlara dair öngörüm de şu: Üsküdar’da gitarla gezerken çoğunluk ters ters bakıyor, hatta o gün (şanslıysak!) biri yolumu kesip beni dine çağırıyor, müziğin ve enstrüman çalmanın başörtülü bir kadın için ne kadar haram bir şey olduğunu anlatıyor. Bu kez Beşiktaş’ta gitarla geziyorum ve çok nadir tepki alıyorum ve hatta arada gülümseyerek bakanlar oluyor, ve dahi tebrik ediliyorum (bundan da hoşlanmak pek mümkün değil tabii, gitar çalma eyleminin asıl sahipleri bu denemeyi tebrik etmiş oluyorlar!)"
5864,"İkinci seferi de ergonomik kanguruda bebeğimle yapıyoruz. Üsküdar’da gülümseme, sevgi sözcükleri, agular bugular ama kanguruya laf etmeler (sakat olur öyle taşırsan, nefes alıyor mu vs., benim aklım yok çünkü). Beşiktaş’ta ise gencecikten çocuk doğuran başörtülü kadın olduğumu hissediyorum, yargılayıcı bakışlar yiyorum ama kanguru konusunda bilgili birkaç kadınla göz göze geliyorum, mutlu oluyorum."
5865,"Bu benim tasavvurum tabii, önyargılı davranmak istemesem de kendi deneyimlerimden yola çıkarak Beşiktaş ve Üsküdar bana böyle hissettiriyor. Birileri yoruma yazmıştı, ikisini birden taksan ne olur diye. 1-2 kez denedim: Safi şaşkınlık oluyor tepkiler. Hamileyken gitarla gezerken bile yürüdüğü yoldan dönüp bakanlar olmuştu, çocukla olunca bütün gözler size çevriliyor ama ne düşüneceklerini bile bilemiyorlar."
5866,"Burada iki temel önyargı var: Başörtülü kadın gitar çalmaz. Bu meseleyle senelerdir mücadele ediyorum zaten, maceramın kısa bir özeti için sizi buraya alabiliriz: http://recel-blog.com/afedersiniz-muzisyen/ ya da şuraya: http://www.milliyet.com.tr/-insanlar-muzik-yapmama-ikna/pazar/haberdetay/08.05.2016/2241244/default.htm
 Ama sürekli yüzleştiğim ikinci önyargı ise kanguruyla ilgili."
5867,***
5868,"Her ne kadar sadede bu kadar geç gelmiş olsam da, beni bu hafta içerisinde bu yazıyı yazmaya iten şey kanguruda bebek taşımanın hayatıma kattıkları oldu aslında. Bu hafta “Babywearing” haftası. Babywearing’i Türkçeye bebeğini giymek diye çeviriyorlar. Ergonomik bir şekilde çocuklarınızı kanguruyla, farklı aparatlarla üstünüze giyiyor ve evden çıkıyorsunuz. Bu kadar basit!"
5869,"Kerem ilk doğduğunda dışarı çıkmak kabusum oldu. 3. Kattaki evimizden çıkıp bebek arabasıyla kaldırımı olmayan Üsküdar yollarında, sürekli yardım isteye isteye otobüslere binip çalışmayan asansörlerin karşısında kalakalmaktansa (Bu konuda da blogta şöyle güzel bir yazı var bu arada: http://recel-blog.com/0-2-yas-grubu-bebekle-tasit-rehberi-istanbul-bursa/) dışarı çıkmazdım daha iyiydi. Biraz da öyle oldu zaten başta, dışarı atılan her adım sınavdı resmen. Sonra sağolsun bir arkadaşım da ilk aparatımızı hediye etti bize, 3. Aydan itibaren de kanguruya geçtik. Bebekle tek başına istediğin yere istediğin zaman, birilerinden yardım dilenmeden, yorgunluktan ölmeden gitmenin özgürlüğünü tattım o zaman bu zaman."
5870,"Kanguruyu aldıktan sonra çok güzel kadınlarla tanıştım. Çocukları dışarı çıkmanın yollarını ararken bu kanguruları Türkiye’ye getiren, insanlara ulaştırmak için çabalayan kadınları gördüm, hayran kaldım. Dışarıdan bakınca çok basit görünüyor evet, ama kendi kendine dışarı çıkmak kadar özgürleştirici bir şeyi hayatımda tecrübe etmemişim gibi hissettim o zamandan beri. Oğlum 18 aylık ve hala üstüme giyip çıkıyorum beyfendiyi. Herkese de tavsiye ediyorum. Babywearing haftamız kutlu olsun kısacası :)"
5871,"Önyargılarla uğraşmadan, rahatlıkla gitarımızı çalacağımız, tekwando yapacağımız, bebek pışpışlayacağımız, onlarla istediğimiz yere rahatça gideceğimiz günlerimiz olsun."
5872,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5873,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5874,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5875,Yazar: Büşra
5876,
5877,"Görsel: 3 Women, Danielle Weil "
5878,“Can güvenliğimiz yok burada. Her zaman olduğu gibi kadın suçlu bulundu. Yurt müdürümüz “Acaba ne yaptı da kız kaçırıldı?” dedi. Görevliler üzerine düşeni yapmadı.”
5879, “Bir haftada iki kız kaçırıldı. Bu yol hiç tekin değil. Yurt önüne saat başı araç gelecek dediler ama hiçbiri yapılmadı. Bizim bu yurtta can güvenliğimiz yok.”
5880,“Yolda yürürken önümü –inşaat işçileri- kestiler. İki tane adam alkol almışlar önümü kesiyor. Yurt yönetiminin bunlardan hiç haberi yok.” 
5881, 
5882,"KYK’ya ait Zonguldak Nesibe Hatun Kız Yurdu’nda üç gün içinde 2 kadın öğrenci kaçırıldığı haberlerini okuyorum, yukarıdaki alıntılar da olaya sessiz kalamayan öğrencilere ait. Yurt müdürünün “Kaçırılma değil, erkek arkadaşıymış…” lafları (çünkü o kaçırılma eyleminin o yurdun önünde gerçekleşebiliyor olmasının anlamı yok?), her gün gece ya da gündüz saatlerinde tacize uğrayan öğrenciler, bir sürü ihmaller ve belki sokağa her çıkışlarında yaşadıkları gerginlik…  "
5883, 
5884,Biz aslında çok aynı bir haberi Kasım 2014’te de yapmışız: Link   *
5885, 
5886,"*Sonrasında Şehir Üniversitesi yurdu değiştirilse de, 29 Mayıs öğrencileri o yurtta yaşamaya devam etmek mi zorunda kaldılar, bekledikleri talep ettikleri önlemler alındı mı bilmiyorum. "
5887,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5888,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5889,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5890,Yazar: Reçel Blog
5891,
5892,"#TubanınSesiOlalım diye söylediklerini paylaşıyor, iyi hâl indirimi değil; gerçek adalet istiyoruz: "
5893, 
5894,“Adım Tuba Korkmaz. Eskişehir’de bir seramik fabrikasında müdür yardımcısına denk pozisyonda çalışan bir tasarımcıyım. Size “Bu benim başıma gelmez!” dediğim ama gelen bir felaketi anlatacağım…
5895,"30 yaşında anne olduğumda, doktora derslerimi bitirip tez aşamasına geçmiş, kendi küçük atölyemde sanat yaparak ayakta kalmaya çalışan bir kadındım. Kızımın ‘goldenhar sendromu’ olduğunu o bebekken öğrendim. İlk ameliyatını 8 aylıkken oldu."
5896,"Ve Özüm, 1 yaşındayken, ben artık bekâr bir anneydim. 2 yaşında, ikinci ameliyatını oldu. İkisi de birbirinden zor ameliyatlar. Daha başka ameliyatlar da olacak. Boşanınca ve atölye işleri hastane işleriyle karışınca, anladım ki bordrolu bir iş lazım bana…"
5897,"Buldum, Çanakkale’den Eskişehir’e taşındık. Ve yepyeni bir hayat kurduk birlikte!"
5898,"Kızımın hastalığı, benim sevgiyle kabullendiğim gerçeğimdi. Göğsümü gere gere taşıdım… Derken 8 ay önce aşık oldum… Aşk nağmeleriyle başlayan ilişki, klasik kıskançlık hikayeleriyle 6 ay sonra trajediye döndü. “Yakanı ört!”ler, “Kiminle konuşuyorsun?”lar, telefon kontrol etmeler derken, ben, ben olmaktan çıktım. “Bitti!” dedim…"
5899,"Ve sonrasında, iki ay boyunca ne o.puluğum kaldı, ne onla bunla yatmadığım… Bir gün en kötü kadın ben oluyordum, bir gün evlenmek istediği aşık olduğu kadın…"
5900,"Sonra yollarım kesilmeye başladı, takip edilmeler, 2 ayın sonunda “Nasıl yani?! Beni istemiyor musun? Peki, o halde, olacaklara razı ol!” dediği vakit, korktum. Çok korktum hem de…"
5901,Ama bu kadarını düşünemiyordum bile…
5902,"Kızımın ilk karnesini alacağı günün sabahı… Evden neşeyle çıktım. Tuhaf bir huzur vardı güneşte, ışıl ışıl. Sonra birden arkamdan gelen bir koşma sesiyle, birinin bana çarpması bir oldu, eski sevgilim olduğunu fark ettim…"
5903,Çığlık attım ve güreşme faslı…
5904,"Bu arada, elinde gördüğüm hastane mavisi büyük boy falçatayı tutmaya çalışıyorum…"
5905,"Bağırıyorum avazım çıktığı kadar, her darbeyi hissediyorum, akciğerimin söndüğünün sesini duyuyorum, acı yok, ağrı yok, sadece çığlık atabiliyorum ve hırıltılı…"
5906,"“Nefesim” dediğim adam, üstümde beni bıçaklarken, nefes almakta zorlanıyorum…"
5907,"O anda camdan biri, bir kadın, “Ambulans ister misiniz?” diye sesleniyor.”Kurtarın beni!” diyorum, bağırmayı bırakıp…"
5908,"İşte o zaman, işin rengi değişiyor. Üstümden kalkıyor, ayakkabısının tekini bırakıp kaçmaya başlıyor. Telefonumu alıyorum, gayriihtiyari son çevirdiğim numarayı arıyorum, “Bıçaklandım!” diyorum. Sonra 155’i çeviriyorum ama sokak adını bilmiyorum ki nasıl tarif edeyim, 112 de olmaz. Müdürümü arıyorum. Olaylardan haberdar…"
5909,"Fakat ben müdürümle konuşamadan, arkamdan tekrar geliyor ve gırtlağımı kesiyor… Resmen kesti! İnanılır gibi değil ama yaptı!!! Aynen filmlerdeki gibi…"
5910,Yavaşça asfalta uzanıyorum…
5911,"Kızım 2 gün önce sormuştu, “Pisi pisine ölmek nedir diye?” “Yo!” diyorum, “Yo olamaz, kızımın ilk karne günü, annem pisi pisine öldü dedirtemem!” Bilincimi açık tutmaya çalışıyorum. Ellerim yaralarımda, kendimce pansuman yapıyorum. Etrafa bakıyorum. Telefonum, onun tek ayakkabısı, kendi kanım ayaklarıma kadar uzanmış, kulaklığım da kan olmuş. O sırada doktor geliyor, beni yan çeviriyor, bir kadın, başımda kan içindeki ellerimi tutuyor, müdürümün eşi başıma çömelmiş, “O mu yaptı sana bunu?” diyor, müdürümle göz göze geliyoruz, hava berrak, sakin, aldığım nefes yetmiyor sanki, boğuluyorum…"
5912,Ambulans sesi…
5913,"Acile girdik, ben nefes alamıyorum. “Penisilin alerjim var!” diyorum. “Ölmemem lazım, kızım var benim!” diyorum, “Kızımın tedavisini ben takip ediyorum” diyorum. Kasığımdan kateder girdi. Acı yok! Sadece kontrolsüzce bacaklarım sallanıyor, Kurban Bayramı’nda kesilen koyunlara benziyorum. “Nefes… Nefes… Nefes…” derken uyutuluyorum."
5914,"Uyandığımda çok ağrım var, her yanımda tüpler. Korkuyorum, tekrar dönüp gelecek diye…"
5915,"12 gün geçmişti ama hâlâ hastanedeydim. Çünkü arkadan geldiğinde, soktuğu falçata, 5 cm derinliğe girmiş ve çevirdiği için karaciğerimi, pankreasımı ve diyaframımı dağıtmış…"
5916,"Hâlâ lıkır lıkır su içemiyorum çünkü soluk borumun üçte ikisini kesmiş. Hala öksüremiyorum, iç çekemiyorum, esneyemiyorum…"
5917,"İçimi acıtan ise, onun yalan dolu ifadesiyle, giyeceği takım elbise ve ‘efendi’ duruşuyla, “iyi hal indirimi” alma ihtimali…"
5918,"Hâlâ annesinin babama, “Kızınız da oğlumu evine almasaydı!” demesi…"
5919,Hâlâ olayın içinde benim ‘namus’umun sorgulanması…
5920,"Bu nasıl bir mantıktır! Herhangi birini değil, evlenmek istediğim sevgilim olan adamı evime almışsam, ölmeyi mi hak ediyorum? Aldatmadığım ve tüm sadakatimle bağlı kaldığım ama bana yaşam alanı bırakmayan adama, “Bu ilişkiyi istemiyorum artık!” dediysem öldürülmeyi mi hak ediyorum? Duygusal ve fiziksel şiddete maruz kalmış biri olarak, tüm yaşamımı değiştirecek bir dönüm noktasındayım."
5921,Geçenlerde linked-in’den profilinize bakanlar listesinde adını gördüm: Fatih Sağır!!!
5922,Beni öldürmeye çalışan…
5923,Boğazımı kesen adamı…
5924,Beni hep takip mi edecek?
5925,"Korkuyorum. Ve uyuyamıyorum. Yarın büyük gün. İlk duruşma! N’olur benim sesim olun, bana destek olun… Beni 12 gün hastanede tutan o falçata, onun yaralarına dikiş bile attırmadı…"
5926,Bense şans eseri hayattayım!’’
5927,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5928,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5929,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5930,Yazar: Meryem Selva
5931, 
5932,
5933,Bu hafta Facebook’ta milli sporcumuz Kübra Dağlı’nın şampiyonluğunu kutlayan paylaşımlar vardı. Gururlandık yalan değil. Ama normalde asla paylaşmaz diye düşündüğüm radikal İslamcı bazı tanıdıklarımın da paylaştığını görünce haberin kaynağına doğru kısa bir sörf yaptım. Yeni Akit gazetesi haberi şampiyonluk gösterisinin videosuyla yayımlamıştı. Gösteriyi izlemeye başladım. Gerçekten iyiydi. Gösterinin sonuna gelemeden yorumları okumaya başladım;
5934," “Spor gerekli, şampiyonluk harika, son sarılma hoş değil tesettürlü olduğundan, Türkiye’min başarısını ayrıca kutlarım” "
5935, “Tesettür mü var nerede? Ağlanacak halimize gülelim. Spora devam”
5936," “Şampiyonluk güzel, ama bayan kapalı, sevinç hareketleri giyimine ters, erkek eşi olsa sorun değil, ama bu şekilde olması yakışmamış”"
5937, “Sarılmaları dışında güzel. Onun da cezasını ben verecek değilim”
5938, “Damarlarında Türk kanı dolaşıyor maaşallah”
5939," “Tam başörtüsü özgürlüğünü kazandık derken, örtünün altındaki başları kaybettik”"
5940," “Feto’nun zararlı müslümanım diyen, içi boş İslâm’a inananlarla gurur duyuyor, saçıma bakamazsın ama pantalon giyerim, spor yaparım bütün erkekler görür beni, ama ben müslümanım kimse benim inancımı sorgulayamaz demek bu”"
5941, “Akit de bunu güzel birşeymiş gibi sunuyor ya şaşıyorum. Size Sahabe İbni Mektun hadisini hatırlatırım. Sorarım size bu durumun şerefsiz FETÖ’nün Türkçe Olimpiyatlarından ne farkı var?”
5942," “Oo ne güzel yapmışlar, tebrikler, cihat dediğin böyle olur. Hatta cihattan sonra kız elin adamına sarılıyor. Tamam, ümmet rahata erdi dağılabilirsiniz.”"
5943, “Akit ne yapıyorsun kendine gel”
5944, “Akit iğrençsiniz. Gençleri zehirlemeye devam edin. Ama Allah Fetö’yü zelil ettiği gibi sizi de eder.”
5945, “Erkekleşen kadınlara lanet olsun”
5946, “Bu bayana tesettürlü demeyelim. Tesettürün sınırları ayetle sabittir.”
5947, “Bari dudak dudağa öpüşseydiniz”
5948, “Başarıya karşı değilim ama ya aç başını öyle yap ya başındakinin bilincinde olarak yap”
5949, “Resmen din adına bir sıfır daha yenilmişiz. Yanlış anlamayın spora karşı değilim”
5950, “…Aralarında duygusal bir bağ varsa diyecek birşey yok”
5951," “Hz. Fatıma’ları, Ayşe’leri, Sümeyye’leri okuyun. Bu kız şimdi hizmet mi etti eziyet mi yaptı?”"
5952, “Türkçe olimpiyatları için de İslâm’a hizmet demişti Fetö sağolsun. Gerçek hoca olan Cübbeli Ahmet (akşam oldu gene hüzünlendim ben yine aşık oldum gözlerinin rengine Allah aşkına bunun İslâm’a ne faydası var de hele?) bu da misal faydasını deyin bakalım.”
5953,Ben yorumlara dalınca video sonunu izleyemeden bitti. Yorum sizin. 
5954, 
5955,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5956,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5957,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5958,"Bugün Rastladıklarımızdan 
"
5959,“Bizi camiden iteleye öteleye yine bizimçün caminin yanına dükkandan bozma ‘bayan mescid’ yapmışlar. Aro :/” 
5960,Dipnot: Caminin bir kısmı tadilatta ama yine de erkekler caminin içindeki yerde kılıyorlar. 
5961,*Hüdanur Vatan Caddesi – Molla Fenari İsa Camii’nden bildirdi. 
5962,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5963,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5964,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5965, 
5966,
5967,Konuk Yazar: rumeysa balcı
5968,Sıklıkla hepimizin karşılaştığı bir durumdur. 
5969,"Kadın kocasından şiddet görüyordur, adam karısının ilgisizliğinden, dağınıklığından, harcamalarından şikayetçidir, taraflardan biri diğerini aldatmıştır… Fakat buna rağmen boşanma gerçekleşmez ve ardından hep o klişe cümle duyulur: "
5970,“Çocuklarım için katlanıyorum.” 
5971,"Peki gerçekten çocukları için mi katlanıyordur bu ebeveynler birbirlerine? Yoksa bir yanılgıdan, kendini avutmaktan, kandırmaktan veya insanlara farklı birtakım izlenimler yaratmaya çalışmaktan mı ibarettir yalnızca? "
5972,"Evet, günümüzde boşanma olayları oldukça artmış, kadınların ekonomik özgürlüğüne de kavuşması gibi birtakım sebeplerle çiftlerin yolları daha kolay ayrılır hale gelmiştir. "
5973,Peki ya ayrılmayıp katlananlar? 
5974,"İlişkide sevgi ve saygı kalmamış, güvenin ise esamesi yok. Ama sırf çocuğun mutluluğu için, sırf çocuk aileden yoksun kalmasın diye, sırf o çocuğu annesiz ya da babasız büyütmemek uğruna, katlanılan bir evliliğin sağlıklı olduğunu kim iddia edebilir? "
5975,"Bu cümleyi daha çok kadınlardan duysak da her iki tarafın da dilinden hiç düşmez, çocuklar için katlanma bahanesi. "
5976,"Oysa özünde koca bir çıkmaz barındırır, bir evliliği bitirememenin adıdır katlanmak. "
5977,Cesaretsizliğin ve kabullenememişliğinin faturasını çocuğa kesmektir. 
5978,"Kadın dul kalmaktan korkar çocukları içindir, yalnızlıktan çekinir çocukları içindir, ekonomik özgürlüğü yoktur çocukları içindir. "
5979,"Tüm o dayağa, evlilik içi tecavüze, her türlü hakarete ve tacize rağmen çaresizlikleri vardır onların! Hem baba evinde sığıntı olmasından daha iyidir böyle bir ortamda yetişmesi çocuğun… "
5980,"Bazen durum öyle bir hal alır ki, katlanmayı daha kolay kılmak için olsa gerek(!) yeni bir çocuk daha getirilir dünyaya."
5981,"Evlilik iki kişinin arasında gerçekleşen bir bağ. Ve sevgi, güven, ilgi, fedakarlık gibi pek çok duyguya gereksinim duyar. Çocuğun da dünyaya gelmesiyle beraber aile onun düzgün bir birey olması yolunda özel çaba gösterir çünkü bu masum ve savunmasız varlığın anne-baba figüründen çok gerçek anne-babaya ihtiyacı vardır. Uçağa binenler bilir, herhangi bir kaza durumuna karşın oksijen maskesini önce kendinize sonra çocuğunuza takmanız gerekir. "
5982,"Yani çocuğun da mutlu olabilmesi için önce anne-babanın mutlu olması gerekir, çocuğun sağlıklı bir birey olabilmesi, sağlıklı ilişkiler kurabilmesi için önce ebeveynlerin iletişimlerinin sağlıklı olması gerekir. Evlilik mutsuzsa, evde kavga gürültü almış başını gidiyorsa, saygı yitirilmiş, iletişim kopmuşsa, gelişme aşamasında ve hayatında sevginin, mutluluğun, uzlaşma ve anlaşmanın olmadığı çocukların bu evlilikten psikolojik olarak sağlıklı çıkabileceğini kim iddia edebilir? "
5983,"Çocukları sağlıklı yetiştirecek olan ne yuvayı yapan dişi kuş, ne kutsal görülen evlilik, ne fedakar ve cefakar bir anne ne de çalışıp evinden ekmeği eksik etmeyen bir babadır. Çocukları psikolojik açıdan sağlıklı yetiştirecek olan yalnızca mutluluk, huzur ve güven dolu bir yuvadır. "
5984,"Kendimizi evliliğimize ve çocuklarımıza adamak farklıdır, feda etmek farklıdır. Sürekli tartışan eşleri aynı evde tutmak, defalarca sadakatsizlikle sarsılmış çiftleri ayırmamak, sevmediğimiz biriyle aynı çatı altında yaşamak kendimizi ailemize adamak değil kendimizi yok yere feda etmek anlamına gelir. Bunu yaparak oksijen maskesini önce çocuğumuza takmış ve kendimizi kaybetmiş oluruz. "
5985,Şimdi her fırsatta bu cümleyi kurmadan önce bir kere daha düşünün. 
5986,Evliliğe gerçekten siz mi katlanıyorsunuz yoksa aranızda oyuncak olmuş çocuklar mı?
5987,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
5988,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
5989,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
5990,
5991,Görsel: Shirin Neshat
5992,Konuk Yazar: Müberra
5993, 
5994,"Allah’ın yuvarlak olduğunu ilk düşündüğümde 6 yaşındaydım, sonsuzluktan çok korktuğumda 9. Her dindar aile çocuğu gibi, çocukluğum Kuran kursları, sohbetler, dini kitaplar, İslami okullar ile kuşatılmıştı. Erken yaşta örtündüm, namaza başladım, bolca takdir edildim. Derken bir şeyler değişti."
5995,"İçinde büyüdüğüm küçük çevreden ötesiyle muhatap oldukça kendi hayatımı daha az sever oldum. Önce namazları geciktirmeye, son ana bırakmaya başladım. Sonra sünnetler fazlalık gelmeye başladı namazlara. Onunla da kalmadı. Yılların Kuran kursu eğitimi var, abdestin de hangisi farzı hangisi sünneti biliyoruz sonuçta. Sonra farzlar hızlandı, jet imam tadında. En son kaçamaklar başladı elbet. Fakat annemden kaçmaz."
5996,"Annem hep dindarlığımızın kontrolörü oldu. Namazımızı kılmış mıyız, kıldıysak zamanında mı kılmışız, abdesti nasıl o kadar çabuk almışız; her defasında müfettiş gibi kontrole gelir sorardı. Kılmadık ya da geciktirdikse de ya azarlar ya da birini geciktirdiysek diğerini erken kılmanın gereğini vaaz ederdi. Öyle olunca da ben, annem namazı geç kıldığımı görecekse onun yerine hiç kılmaz, kıldım derdim. Ama annemden kaçar mı?"
5997,"Seccadelerin katlı durduğu çekmecemiz vardı. Biz namaz kılarken alır, bozarız; annem arkamızdan tezgahtar gibi her seferinde düzeltir."
5998,-İkindi namazını kıldın mı?
5999,-Kıldım.
6000,-Ama bu çekmece hiç değişmemiş!
6001,Ondan sonra günde 4 vakit çekmeceyi bozmaya başladım. Böylece de namazlarım kılınmış oldu. Sabah hariç elbet! Ona tüm aile birlikte kalkılırdı. Zor uyanmak azarlanma sebeplerinden bir diğeri. Böylelikle ben yıllarca günde tek vakit namaz kıldım. Niyet ettim annemin rızası için sabah namazını kılmaya.
6002,"Ben büyüdükçe bu gerilim gizlilikten çıktı. Bendeki değişim ailece fark edilmeye başlandı. Annem ben başörtümü çıkartırım diye korkuyordu, annem namazı bırakırım diye korkuyordu, annem dinsiz olurum diye korkuyordu, annem, annem, annem… Sonunda da olan oldu. İpler koptu. Ben dinden de annemden de uzaklaştım. Gündelik teftiş böylece bitti."
6003,"Uzunca hiç vicdan azabı çekmedim. Aksine rahatlık, hafiflik, huzur… Çok da iyi geldi bana bu uzaklık derken uzaklaştığım din tekrar çıktı karşıma. Bambaşka yüzlerini göstererek… Beni ağlatan, titreten, huzura erdiren… Yavaş yavaş içine çekildim onun. Fakat bu sefer istekle, bağlılıkla. Annem aradan çekildi, kaldık Allah’la baş başa."
6004,"Şimdi namaz tekrar girmişti hayatıma. Anlamını düşünerek okunmuş bir sureyle kılınmış namaz nasıl da başkaydı? Var mıydı camide cemaatle, uzun uzun, hissederek kılmak gibisi? Peki ya evde? Evde tekrar namaz kılsam, annem tekrar dönerdi müfettişliğe. Ben de sakladım. Evde oldukça kapıları kilitleyip alelacele kıldım çok namazı. Ama ev burası, kapı öyle lüzumsuz yere kilitlenirse teftiş başlamaz mı? Böylece bir çoğunu da hiç kılmadım. Şimdi tam aksi gibi 4 vakit dışarıda kılıp, sabah namazlarını kılmama vakti gelmişti. Fakat vicdan azabı yakamdaydı bu defa."
6005,"Bizden önceki nesil devletten korkar, gizli kılardı namazını; ben annemden korktum. Allah ile aramızda devlet memuru gibi annem… Allah’ın evimizdeki seçilmemiş gölgesi… Allah’tan mı korkmalı annemden mi korkmalı? Allah’ım, annemin rızası için kıldığım namazların sevabı ona yazılsın; kılmadıklarımın günahı bana mı yazılmalı?"
6006,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6007,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6008,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6009,Konuk Yazar: Külkedisi Masallar Ülkesinden Bildirdi
6010,Görsel: Nooshin Ipaktchi
6011,"Erkekler, erkeklik kurumu kadınlardan şikayetçi.  Çünkü kadınlar -bir süreden beri- dengeyi sağlama gayretindeler ve bu onlar tarafından fazlasıyla yanlış yorumlanıyor. Bir kadının erkeğin hâkimiyetine, gücüne ihtiyaç duymadan yaşayabileceğinin farkına varmış olmalılar ki ayaklarını yerlere vura vura ağlayanlar olduğu kadar saldıranlar da mevcut. Üstelik bazıları neredeyse ışıklı, müzikli ana kucaklarından hınçlarını alacaklar…"
6012,"Erkekler zannediyor ki: “Kadın para kazanmaya başladı, gözü açıldı!” Ve artık erkeğine itaat etmemeye başladı."
6013,Erkekler zannediyor ki: “Bunun tek sorumlusu kapitalist düzen ve onun kadınları çalışmak zorunda bırakması!”
6014,"Erkekler zannediyor ki: “Kadın, kadınlığını bilmeli, erkeğin önüne yemek, beşiğe çocuk koymalı!”"
6015,"Erkek zannediyor ki, Kadın o çocuğu tek başına yaptı ve tüm zorluğu o tek başına üstlenmeli, üstüne üstlük gıkını çıkarmamalı, çocuk püripak ve aynı zamanda ağlamak yerine üç dil biliyor olmalı."
6016,"Çalışmayan yani aslında onların tam istediği gibi erkek eline bakan bir kadın olarak bunu sesimin çıktığı kadar çok söylemek istiyorum: Hayır, bunun, bugünümüzün tüm sorumlusu sizsiniz, bizi sokmak istediğiniz kafesler, bize karşı, ezmeye yönelik tavırlarınız!  Özellikle mütedeyyin olarak bilinen erkeklere karşı çok öfkeliyim, evlenirken Peygamber Efendimizin (S.A.V) hanımlarına karşı davranışlarını örnek gösterirken, evlendikten sonra koltuğuna yapışıp, kişisel temizliğine bile özen göstermeyen ve hatta amiyane bir tabirle göbeğini kaşıyan adam olduklarını gösteriyorlar. Örnek aldıkları, kendi söküğünü kendisi diken Peygamber’in kimseyi bu şekilde kandırdığını sanmıyorum…"
6017,"Siz nasıl ki geçmişe bakıyorsanız biz de bakıyoruz; tarlada doğuran, doğurduktan hemen sonra, kundaktaki bebesiyle yarım kalan işine devam eden, bu sırada erkeğin, ben çok yoruldum diyerek kahveye gitmesine gıkını çıkarmayan nenelerimizi görüyoruz; sırf evdeki boğaz sayısı nedeniyle istediği yemeği erkeğin tabağına bırakan genç kadınları görüyoruz, “erkek ya, beslenmesi lazım!” Sadece gelin olduğu için evde olan herkese hizmet etmekle sorumlu genç kadınları görüyoruz, o sırada damat bir köşede ağalık yaparken; öz amcasının, babasının, abisinin tacizine uğrayıp sırf kadın olduğu için, ona kimsenin inanmayacağını bildiği için hiçbir şey yokmuş gibi yapmaya çalışan, sonra da yavaş yavaş delirip kendini evin tek odasında asan genç kızları görüyoruz geçmişimizde. Yani sizin saydığınız gibi kadın para kazanmaya başladı, değişti, gözü açıldı değil, bu söylediklerimiz sadece bu zamana ait şeyler değil, biz geçmişten gelen acıları da sırtımızda taşıyoruz. Sonra neden  feminizm!"
6018,"Bugüne bakıyoruz; bugün de farklı değil, kadın ona biçilen tüm o rollerin;  anne, eş, çalışan kadın, iyi evlat, iyi anne, iyi aşçı, iyi temizlikçi, iyi gelin… rollerinin altında ezilirken , kendini bilmezin biri kalkıp pilli ana kucağına ihtiyaç duyan, alan, kullananlar için sevgisiz analar diyor; geçmişin vefakar, cefakar kadınların kalmadığından dem vuruyor, onlara özlem duyulduğundan bahsediyor. Özlem duyuyor çünkü artık adına “dırdır” dediği hiç dinlemediği sesleri duyuyor.  Özlem duyuyor çünkü artık kadından beklentilerini azaltmak zorunda kalıyor, çünkü kadının da en az onun kadar çalıştığını gösteren bir kanıtı var elinde; para… Özlem duyuyor çünkü artık ayağını yıkamaya hazır kadınlar yok etrafta. Özlem duyuyor çünkü, tamirat işlerini de yapan kadın, evde hiçbir işe yaramayan bir erkeği istemiyor, ihtiyaç duymuyor, onun başında duruyor olmasıyla ilgili bir minnet duygusu yok."
6019,"Onlar geçmişte kaldı diyenler olacaktır elbet, onlarla istatistiklere dayanarak konuşmak isterdim, kaç kadının depresyonda olduğunu, yalnızlığa itildiğini, kaçının intiharın eşliğinde olduğunu, kaçının intihar ettiğini, kaçının eşinden fiziksel ve duygusal şiddet gördüğünü, istismara uğradığını… Ama maalesef, tüm bu istatistiklere bilinçli olanlarımız dahi gözünü kapatmış durumda."
6020,"Eski zamanlardaki gibi değil; çünkü kadın artık işe gidiyor, sosyal olarak eşit  gibi gözüküyor. İşe gidiyor ve tecrübe olarak, zeka olarak, iş olarak kendisinden alt seviyelerde bir erkekten az maaş alıyor ama yine de ve buna da sesini çıkarmadan çalışmaya devam etmek zorunda… Bir yere kadar. Bilin diye söylüyorum; biz artık susmuyoruz!  Sesimizi duyurabildiğimiz her yerde anlatacağız ve nefret ettiğiniz kapitalizm bizi her yere soktu."
6021,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6022,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6023,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6024, 
6025,Konuk Yazar: Haşemo Burkini
6026,"Birkaç haftadır Fransa’da vukuu bulan burkini giyme yasağını takip ediyorum. Burkini, yani bildiğimiz haşema! Önce yasaklandı. Sonra yasak daha yürürlüğe girmeden tepkiyle karşılandı. Daha sonra plajda oturan yemenili bir kadının başına dikilip ondan -burkiniye bile benzemeyen- burkinisini çıkarmasını isteyen polislerin de aynı karede olduğu bir fotoğraf sosyal medyada paylaşılınca olaylar büyüdü. Ve en nihayetinde Fransız hükümeti geri adım attı. Yasak kalktı. Peki bu yazı nereden çıktı?"
6027,"Geçen hafta Çeşme’de muhafazakar bir otelin koyunda kız kardeşimle beraber yüzerken tadsız bir olay yaşadık. Bizim giydiğimiz burkini, karı-koca Fransız, plaj da halka açık değildi. Bizim mevzu haşemasız yüzebilme lüksümüze göz dikilmesiydi! Zirâ biz hâlâ burkinilileşmemiştik! Konunun sosyolojik boyutuna anlam katması açısından şu twit şurada bir yerde duradursun,"
6028,
6029,"Ben yazmaya devam edeyim,"
6030,"Ne yapalım biz (abla-kardeş) denizle taaa çocukken tanışmıştık. Halimiz vaktimiz yerindeydi ki her yıl kendisiyle hep karşılaştık. Büyüdük, örtündük, modernisttik de sömürüldüğümüzü bile bile daha çok paralar ödeyerek kendisiyle buluşmaya devam ettik. “Denizin hatrına” dedik hep, “denizin hatrına”. Şartları zorlayıp alternatifler de ürettik, gün geldi Ayşe Arman’ın kişisel macerasının nesnesine de dönüştük. Ama yılmadık. Azimle her yaz yüzmeye devam ettik. En sonunda Çeşme’de bir otel keşfettik. Türevlerine göre pahalı, kendi kulvarı muhafazakar oteller zincirine göre kısmen daha ucuz oteli haşemasız denize girebileceğimiz için aileden biri gibi kabul ettik. Otelimiz sessiz, sakin, Çeşme’nin biraz dışında bir koya kurulmuş. Önceleri çıplaklar kampı iken sonraları muhafazakar yeşil sermayenin kokusunu alınca hidayete ermiş. Kadınların denize gireceği günler ve saatler belirlenip, diğer otellerde olduğu gibi denize değil de otelin önüne branda çekilince, tesettürlü kadınlara uçsuz bucaksız bir deniz lüksü sunmaya başlamış. Güzel yurdumuzun muhtelif yerlerinde açılıp “oldukça demokratik” tepkilerle karşılanan Esenler, Menekşe, Antalya kadınlar plajları gibi skandal haberlerle gündeme de gelmemiş haliyle. Parayı veren düdüğü çalmış. Bir düdük de bize kalmış. "
6031,"Düdüğü almış, gayet halimizden memnun bize ayrılan sürenin içinde denizde yüzerken hemen yandaki diğer muhafazakar otelin merdivenlerinden hızla aşağı inen karı kocayla karşılaştık. Gelmeyin buraya diye el, kol hareketi yapsak da tam gaz inip koyun kenarına kuruldular. (Burada bir antiparantez açayım. Bizim otel aslında yanlız değil. Hemen yanında başka bir otel daha var. Bizim otelin de tek koyu otelin önü değil, yan koy da ona ait. İki otel anlaşınca üç koy birden bize seyran olmuş anlayacağınız. Koy dediğimde de bir Pırlanta değil tabii ki. – Sınırları aşınca ne olur, hepimiz haddimizi gayet iyi biliyoruz. Bu arada o tartaklayan kadın 5 ay ceza da almış ama bu konuyu daha sonra dağıtırım-  Gayet boy boy yosunlu, taşlık, kayalık, deniz kestaneli, kayaların arasında minik ahtapotların saklandığı kolay kolay kimsenin tercih etmeyeceği şirincecik bir yer. Neyse koyumuzu bırakalım, hikâyemize başlayalım.) "
6032,"Karı kocayı görünce dipten tepeden yüze yüze çıktık denizden. Kardeşim pür tesettüre bürünüp, yan koya bizim gaspçıların yanına gitti. 20 dakikalık bir konuşmanın ardından sinirli sinirli geri döndü. Adam Çeşme’nin yerlisiymiş de, dalış yapacakmış da, burayı zaten biliyormuş da, bizim oramıza buramıza meraklı değilmiş de, kul hakkı neymiş ki bu onun yasal hakkıymış da, onu burdan çıkaramazmışız da derken üstüne bir de bizim kıza bakıp karşısında karpuz da yiyince bizimki dellenmiş dönmüş. “Karısı da örtülü üstelik” deyince beni de delledi haliyle. Plaj görevlisini de alıp bu kez şahsen, bizzat, kendim pür tesettür halimle sevgili-saygılı çiftimizin yanına gittim. Koca çoktan denizde. Bir elimi koydum belime, toplumsal normlarımızdan ilk kozumu sürdüm önüne: "
6033,"– Hanfendi sizden güzelce çıkmanızı rica ettik. Bakın bir tadsızlık olsun istemiyoruz. Beyfendi oramıza buramıza meraklı olmayabilir ama brandanın arkasında da babalarımızı, kocalarımızı biz zor tutuyoruz. "
6034,"– Evet, farkındayım. Ben de tadsızlık çıksın istemem ama biz bunun bilincinde insanlarız. Benim kocam da hocadır. Size zaten bakmaz. Üstelik…"
6035,Devamını dinlerdim ben. Aslında gayet iyi bir dinleyici sayılırım ben. Çok çok saygılı bir dinlerim. Hocaymış. O zaman hadisten gireyim konuya. Nasıl başlasam. Hz. Peygamber’in eşleri bir gün otururken âmâ bir sahabi gelir. Hanımların yüzleri açıktır ve kapamazlar. Hz. Peygamber kapamalarını buyurur. Hanımlar “O âmâ değil mi?” diye sorar. Hz. Peygamber “Siz de mi âmâsınız? Onu görmüyor musunuz?” der… 
6036,-Dediğim gibi benim kocam hocadır.
6037,–  Bu yaptığınızı Hristiyanlar bile yapmaz. Burdan girerim hadise.
6038,–  Üstelik o dalgıç. Denizin üstüyle alakası yok. Kaşınıyorsun ama sen şimdi. Kıyıda yüzmü.. Benden günah geldi de gitti o zaman.
6039,"-Hanfendi ben de haşemayla yüzmüyorum. Üstelik açıkta yüzmekten hoşlanıyorum. Suyun üstünden de değil, altından gidiyo…"
6040,"-Tamam, tamam. Siz gidin, ben onunla konuşacağım. Dur yahu nereye gidiyorsun? Daha dulum diyecektim."
6041,-Burada daha fazla beklemenize gerek yok.
6042,-Gidelim mi? Yoksa bekleyecek miyiz?
6043,"-Bekleyeceğiz. Hele bir çıksın adam. Daldı gidiyor. Gülsem, gülemiyorum. Çat kaşını kızım. Kadına kadınlık kozunu oynadın madem sonuna kadar arkasında dur. Nasıl etekleri tutuştu ama? Gülme dedim. Geliyor."
6044,"– Maalesef çıkmıyor. Ama ben konuştum burnun dışına yüzecek. O tarafa gelmeyecek. Ben buradayım. İzin vermem demek istiyor. Sen ne biçim örtülüsün desem, demiyorum. Biraz daha bel altı vurup intikam almak istiyorum."
6045,-Allah sabır versin bu kocayla.
6046,"-Evet, oğlaktır kendisi. Ooo seviyor bu, tıkadın intikamımı mideme."
6047,– O zaman günahı boynunuza. İyi günler…
6048,"Tıpış, tıpış döndük koyumuza. Otelin diğer sakinlerine durumu anlattık. Hocaymış dedim, “Adnan Hoca mıymış?” dedi biri. Biri “Paralel miymiş yoksa?” dedi. Bir diğeri “Provakatördür onlar” dedi. Bir başkası “Kocasıyla yüzecek diye ben burda sıkıntı mı çekicem?” dedi. Öbürü “Amaan size mi bakcak o kadar mesafeden?” dedi. Ayıptı, günahtı, haktı diye söylenirken biz dahil hepimiz adamı kolaçan edip yeniden girdik denize. Bize ayrılan sürenin sonuna gelip denizden çıktığımızda ikisi de yoktu görünürde."
6049,Geriye yalnızca karpuz kabukları ve… 
6050, 
6051, 
6052, 
6053,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6054,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6055,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6056,
6057,Fotoğraf: Lissy Elle
6058,"Herkese az depresyonlu, az kaygılı bayramlar diliyoruz. Bulaşıkları da paylaşalım lütfen. "
6059,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6060,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6061,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6062,Konuk Yazar: Angie
6063,Görsel: Rania Matar
6064,"Sosyal ağlarda ‘aile candır’ konseptli paylaşımlar gördüğüm zaman ilkokulda her çocuğun ana babasının ihmaline ya da fiziksel ve ruhsal istismarına maruz kalmadığını anladığımda yaşadığıma benzer bir şaşkınlık ve kızgınlık yaşardım. Tabi ilkokulda da mesela yanıma Erzincan Depremi’nde babasını kaybedip gelmiş bir kız oturtmuşlardı. Kız bana tanışmamızın hemen akabinde ‘babam asansörde sıkıştı’ demişti. Ben de ona ‘seni çok dövüyor muydu?’ diye sormuştum. Sanırım o dönem sürekli ‘babam bugün ölsün Allah’ım n’olursun’ gibi dualar etmeden uyumadığım için beynim bu ihtimale sarılmıştı. Sanki dünyadaki bütün çocuklar her gece yatmadan önce babasının işe gidip akşam eve dönmemesi için dua ediyordu ve bu kızınki kabul olmuştu. Ben de bundan emin olmak istiyordum. ‘Seni çok dövüyor muydu’ dedim kız da bana ‘hayır hiç dövmezdi’ dedi. Hayır ya. Yalan söylüyor. Nasıl olur da çocuklarına, karısına hiç aksatmadan, itinayla işkence eden babalar dururken zararsız babalar depremde asansörlere sıkışırdı Allah’ım bu haksızlık? Ben akşam babamın olduğu eve gidip kardeşim ve annemle dayak yiyecektim, bu kız ise kendisini dövmeyen babasının olmadığı bir eve gidip üzülecekti. Akıl alır gibi değil. (Tanrı’nın o şekilde çalışmadığının anlaşıldığı anlar)"
6065,"Yıllar yılları kovaladı dersem yalan olur. Şimdilerde ‘zehirli ebeveyn’ denen bu türle yaşanan yıllar asla birbirini kovalamaz. İhmalle, şiddetle, hakaretle, suçlamalarla, rol çalmalarla tıka basa doldurulmuş olan zaman hiç akıp gidemez. Karabasan gibi mümkün olduğunca ağır çekimlenir. Daima uzar ve tekrarlanır. Ben babamın evinden kurtulduğumda 18 yaşındaydım. ama 18 yaşıma gelmem bir 30 sene kadar sürdü. Başımı iyi korudum, iyi mevkilendim, daha çok sinirlenmesin diye ağlamadım, yalvarmadım. Fakat bunların hiçbiri sayesinde değil tamamen şans eseri hayatta kaldım. Kardeşim ve annem de öyle. Çıplak elle de vurdu, jopla da vurdu, terlikle de, yumrukla da, çatal da soktu, burun da kırdı. Biz de tesadüfen ölmedik. Şimdi de bu şansımızın şerefine size bir şeyler anlatmaya geldim."
6066,"Çocukların ihmalkar ve istismarcı ana babalarından gördükleri muamelenin normal olmadığını anlamaları uzun sürmez ve bu konuya verecekleri tepki son derece önemlidir. Ben bunun ilk ayağını yetim bir depremzede sayesinde yaşamış oldum. İkinci ayağı ise asırlar sonra çok ama çok güzel bir şeyle birlikte -ama asla onu gölgeleyemeden- tetiklenecekti. Tamam dedim ya. Tamam ben büyüyeyim burdan çıkar kurtulurum. Bana asla vurmayan, kötü konuşmayan yakışıklı ve güzel gözlü bir adam bulurum. Kendime yeni baştan bir aile yaparım. Kapımı da kapatırım, iyice kilitlerim babam giremez. Kusursuz kaçış planı. Aynen de öyle yaptım. (Aynen de öyle yapmam yazıldığı kadar kolay olmadı, kendimi böyle biri tarafından sevilebileceğime ikna etmem de nerden baksan bir 20 sene, eser miktarda bedensel ve ruhsal bütünlükten -farklı yerlerde, farklı şekillerde, değişen şiddetlerde- feragat etmeyi sürdürerek geçti.)"
6067,"İlk bebeğimizi kucağımıza aldığımızda insanlar ‘nasılmış ana babalık ne zor değil mi ama?’ dediler. ‘bunlar iyi günlerin’ dediler. ‘hayırlı evlat olsun’ dediler. ‘anneni şimdi anladın mı?’ dediler. Bekledim ama anneliğin bebek olmaktan daha zor olduğu o kısım hiç gelmiyordu. Geceleri bebeğimi uykusunda izlerken ilkin bi iki güzel şey düşünüyordum. İşte güldüğünü göreceğim, anne diyecek, yürüyecek, gününü anlatacak… ama sonra hemen böyle dünyadan bihaber yatışı içime oturmaya başlıyordu. Şu evden çıkıp gitsek ve başımıza bi şey gelse burada öylece duracak, biçare bekleyecek, belki ağlamaktan çatlayacak, baygın düşecek diyordum. Ne zor Allah’ım hemen büyüsün, kendine yetsin diyordum. Bebek olmak çok zor. Çocuk olmak çok zor. Doğrulup kalkamamak, çıkıp gidememek çok zor. Bir evde, odada başkasının eline bakmaya mahkum olmak çok zor."
6068,"Zamanla bu bebek beşiği başındaki merhamet seanslarımın içeriği zenginleşmeye başladı. Anneliğin ne olduğunu anlamaya başladıkça, bir çocuğun sorumluluğunun ne olduğunu anlamaya başladıkça tepem de atmaya başladı. Mevzu artık benim bebeğimden çıkmıştı. Artık sadece geceleri değil, bebeğimle oyun oynarken, parka giderken, yemek yerken işte bir çocukla yapılması gereken ne kadar iş varsa onları yaparken de yüzüm düşünce bulutları ile gölgelenmeye başladı. ‘bize bunu nasıl yaptılar?’ ana sorumdu. Kendi çocukluğumu çocuğumunki ile karşılaştırmaya başladım. kardeşimin hallerini düşünüyordum. Annesi ağlarken başında bekleyip ‘annecim nolur ağlama’ diye saçlarını sevişi aklıma geliyordu. Bir çocuk her gün yediği dayağın sıcaklığı etinden geçmemişken annesini teselli etmek zorunda bırakılmış, yatağının altında, dolabının içinde, banyoda, tuvalette korkuyla kapının açılmasını beklemiş. yeri gelmiş donuna yapmış, yeri gelmiş ağzı burnu kanamış. doğru söylese de dayak yemiş, yalan söylese de. uslu dursa da küfür yemiş yaramazlık yapsa da."
6069,"Bütün iğrenç, kokuşmuş detaylar su yüzüne çıkmaya başlamıştı. ben ve kardeşim — yani çocukluğunu bildiğim yegane 2 insan- kendi çocuğummuşçasına bir delirme geliyordu. Vahşi bir hayvan gibi öfkelenip hırçınlaşıyordum ve bütün bu öfkeyle yapabileceğim hiçbir şey yoktu. Alabileceğim bir intikam, bir kafa, bir el, bir can yoktu. Bizi yatağımızın altından çekip çıkaran ve sıkılana kadar hırpalayan insan filmlerdeki gibi öldürülmesi pek tatmin edici ve kolay kötü adamlardan biri değil babamızdı. Ondan intikam almam pek havalı olmaz, hoş karşılanmazdı. Bu hikayeyi kimse satın almazdı. Tabi biraz da ben öldürmeye gönüllü değildim, yalan yok. Affetmeye meyilliydim ama af dilemiyordu."
6070,"Hiç olmamış gibi ya da zaten hak ettiğimiz için olmuş gibi yaşıyor, geceleri mışıl mışıl uyuyor, kendi imkanlarıyla doğmuş ve hayatta kalmış evlatları üzerinden babalık taslıyordu. Üstelik bizi yıllarca zehirleyen, parçalayan, geri dönüşü olmayacak şekilde ezip ayıklayan babam ve bu gidişe dur demek için bir şeyler yapmak yerine kurbanlığı oynamayı tercih eden annem çocuğumun olması ile bana ‘geri dönmeye’ çalışıyorlardı. Çocuğuma nasıl davranmam gerektiğini her söylediklerinde lav püskürtüyordum (içime doğru) İşkence bitmiyordu. Planım başarısız olmuştu. Babamın tekrardan hem gerçek hem mecazi anlamda evin içine girmiş olması beni mahvediyordu. Çocukken babamın ölmesi için dua etmekte haklıydım çünkü 30 yaşında bir anne olarak artık emindim ki aramızdaki zehirlemeye, sakatlamaya, azaltmaya, ezmeye yönelik (tek taraflı) ilişki ikimizden biri ölmeden nihayete ermeyecekti. yine de onu öldürmedim. ilişkimi nasıl sınırlayacağım üzerine çalışıyorum, okuyorum. ‘Kafese elini uzatma’ diyorum. Tuzaklarına, kandırmalarına gelme. Bu kısımda bir ilerleme kaydedersem paylaşırım."
6071,"Evet sosyal ağlarda can babam, can anam, fedakarlık, kutsallık, ailemmm ve benzeri laflar akmaya başlayınca artık sinire kesmek yerine şunu düşünüyorum: Benim gibi ölene dek kendine -hatta zehirleyici ebeveynlerine de- ana babalık yapmaya mahkum milyonlarca ‘çocuk’ var, onların da şukusunu ben vereyim, biri teslim etsin kardeşim bu çocukların hakkını? Yıllar yılı uğradığı hakaretlere, işkencelere, yok sayılmalara ve manipülasyonlara rağmen 1) kendine hakkıyla analık babalık etmekten vazgeçmeyen ve gerektiğinde kendi başını okşamayı, gerektiğinde ‘sen bundan daha iyisini hak ediyorsun’ demeyi bilen 2) ‘bu laneti, hastalıklı zinciri kırıp atacağım, benim çocuğum ya da başka çocuklar bunları yaşamayacak’ diyen ve kim bilir bu sayede başta evladı olmak üzere kaç insanın hayatına iyilikle dokunan 3) geçmişi ayağına dolandırmak yerine bakıp bakıp iftihar etmek ve kendi kıymetini anlamak için ‘kullanmayı’ öğrenen — tamam arada efkarlanıp sabahlara kadar iç dökmek için de bahane edebilen — ne kadar çocuk varsa bu yazı hepsine bir kucak, bir öpücük, bir teselli olsun."
6072,"‘Çocuklarımıza söylediklerimiz onların iç sesi haline gelir’ diye bir laf okudum geçenlerde aforizma hesaplarından birinde. Benim içimde 2 ses var. Babamın sesi şiddetli ve ilk anda tesiri yüksek olandır. Bana kabiliyetsiz olduğumu, annem gibi orospu olduğumu, kıçımdaki boka bakmadan yaşadığımı, adam olursam götünü vereceğini, salak olduğumu, yapamayacağımı, yalancı olduğumu, mutlu olamayacağımı, hiçbir şeyi hak etmediğimi, sadece ‘bu dilden’ — dayaktan, hakaretten ve yok sayılmaktan anladığımı söyler. İkinci ses ise onun yalancı, zavallı, tehlikeli ve zayıf olduğunu, ondan uzak durabileceğimi, artık bana asla zarar veremeyeceğini, çünkü değerli, akıllı, güzel, yetenekli ve her şeyden önemlisi ona inanmayacak kadar zeki ve cesur bir yetişkin olduğumu söyler. İkincisi kendi sesim. Ben ölene kadar babamın sesini bastırmaya çalışacak ve bu mücadele hiç öyle kansız, tersiz, göz yaşsız geçmeyecek."
6073,"Biliyorum. Bilelim. Ana ve babalarımız inanmaya, güvenmeye programlandığımız, mahkum olduğumuz, ihtiyaç duyduğumuz insanlardır ve bu ihtiyaçlara cevap vermeyen insanlar olduklarında uzun yıllar bu kapanmamış hesapları, bastırılmamış açlıkları, kursağa dizilen hevesleri yanlış yerlerde kovalayabiliriz. Eğer sevgilinizin, kocanızın, arkadaşınızın, kardeşinizin, patronunuzun, öğretmeninizin size işkenceci ebeveynlerinizden birini hatırlattığını hissediyorsanız, doğru hissediyorsunuzdur. Oradan hemen ayrılmanız mümkün değilse bile ayrılığınızı planlamaya başlayın. Bu deseni, yolu, kaderi adına ne deniyorsa onu canınızın önüne koymayın. Destek isteyin. İnsanlar sahipsiz bırakılmış ya da istismara uğramış çocukları anında tespit edebilecek şekilde gelişmişlerdir. Eğer kendinize iyi bir ana baba olamazsanız, sürünün arkasından topallayarak ilerleyen bir yavru kadar belirgin ve tehlikelere açık olursunuz. Kendinizi kimsesiz bırakmayın."
6074,"Satırlarıma uzun yıllarını dipsiz kuyularda ölmemesine yetecek kadar ekmek, su, güneş, bazen televizyon, biraz nesquik, biraz fıstık ezmesi, tamam azcık da ekmeğin üstüne margarin ve bolca dayakla geçirmiş çocukların sevdiği bazı şarkılarla son veriyorum. Bu şarkıları* hala dinliyorum ve hiçlikten, bokluktan çıkan pırlanta gibi çocukların sayısının çoğalmasını diliyorum."
6075,"‘And I want my anger to be healthy
And I want my anger just for me
And I need my anger not to control me
And I want my anger to be me’"
6076,
6077,—
6078,*Şarkıların devamı ve yazının orijinali için tıklayınız.
6079,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6080,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6081,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6082,Yazar: rumeysa ç.
6083, 
6084,"Evet, öyle bir yol yok. Çocuk büyütmeye, yetiştirmeye azıcık ucundan bulaşan bir insanın bunu anlaması da çok kısa sürüyor zaten. Ama nedense ortada bu “gizli formülü” çözdüğünü düşünen insanlar da bolca. Ben de uçtan uca savrulurken, daha 1.5 yaşına bile gelmemiş çocuğumla geçirdiğim zaman ışığında geçici de olsa sonuçlara vardığımı hissediyorum ve onları yazmak, birlikte tartışmak istedim."
6085,"Ebeveynlik denince, öncelikle tabii ki aslında annelik kastediliyor, çünkü babanın çocuk bakması bayağı istisna hala ne yazık ki. (Bu konuda, görece daha “resmi” bir yazım için bakınız: En İyi Baba Kimdir?). O halde buradan itibaren annelik diyelim. Anneliğin tecrübe edilmesi aşamasında etrafımda gördüğüm iki uç var: Birinci uç, parkın bir ucundan çığlıklarını duyduğunuz, parkta birlikte geçirdiğiniz 2 dk. içerisinde çocuğunun ismini ezberlediğiniz tipoloji. İkincisi ise, siniri alınmış, huzur içerisinde çocuğun yaptığı her şeye he diyen, dokunsa gelişimini durduracak, çocuğu “bozacakmış” gibi davranan anneler. Bu iki ucun arasında gezinen bolca anne de var tabii ki, mesela en azından ben sanırım böyleyim. Ama bence bu iki uçtan birinde annenin kendini bulması çok doğal, bir o kadar da sorunlu."
6086,"Birinci uç bence bayağı hakim olduğumuz bir tablo. Kadın evin her işini yapmaktadır. Bir yandan da hangi sınıftan olduğuna bağlı olarak, tezini yetiştirmektedir, misafir ağırlamaktadır, spor salonundaki randevusundan dernek toplantısına yetişmesi ve içerisinde bulunduğu sosyal sınıftaki yerini sağlamlaştırması gerekiyordur; yani bir şekilde kadınlığın yükünü çekiyordur. Tüm bunlar yetmiyormuş gibi bir de çocuk sürekli yeni problemlerle gelmekte, kadın hayatının çok büyük bir kısmını bunalarak geçirmektedir. Ama bir yandan anne olduğu için, bu kutsal işinden de, evde yaptığı işlerden de şikayetlenemez, şikayetlenirse dırdırlanıyor olur, iyice evde yalnızlaşır. Sonuçta hıncını da çıkarabileceği tek yer vardır, çocuğu. Çocuğun her hareketine “dur, yapma” denir, zorla boğazına yemek tıkanır, çimdiklenir. Çocuk da muhtemelen daha da hırçınlaşır ve ev içerisi minik bir kaos olur. Baba eve gelir televizyonu açar, sonra arada bu çocuk neden bağırıyor diye bir de o bağırır, evden çıkıp arkadaşlarla gezer vs. Çok karikatürize ediyor olabilirim, ama diyorum ya bu uç nokta ve bence gerçek."
6087,"İkinci uçsa “modern anne” denen garip yaratığın diyarı. Bu konuda eğer zamanınız varsa şu iki yazıyı okumanızı rica ediyorum: Nil Karaibrahimgil, “Bir Yaz Plajı Yazısı” ve Burak Kaya “Çocuk Eğitimde Modern Yönelimler ve Özgüven Gelişimi”. Yazıları okuyunca ben başta bayağı dehşete düştüm ve yazılardaki annelere diğer uçtakilere olduğundan biraz daha yakın hissettim kendimi. Kafayı yemiş bir şekilde çocuğa “neyin daha iyi geleceğini” onu “neyin daha iyi yapacağını” düşünerek ona garip bir hayat biçimi dayatıp dayatmadığımı sorguladım. 3 yaşına bile gelse emzirmeye devam etmek, oyuncak almamak, ağzına bir şey atmasına engel olmamak, yemeklerini püre yapmamak ve önüne koyup kendi kendine yemesini sağlamak, peynirini evde yapmak, baklagil yeşertmek, eve paketli gıda sokmamak, rafine şekeri bırakmak, ağzını kuru, ellerini ıslak mendille silmek gibi, yapılan onca tercih insanın akıl sağlığıyla arasını bir nebze açıyor, yalan söyleyemeyeceğim. Aslında bu yazılardan önce duyduğum bir anekdot da bana bayağı aydınlanma yaşatmıştı. Bir arkadaşım Facebook duvarında paylaşmıştı: Uçakla bir yerden geliyorlar, uçak inmek bilmiyor, havaalanına bir türlü yanaşamıyor. İçerdekiler iyice geriliyor, sesler yükseliyor, millet ellerinde bagajları birbirinin üstünde. Tam uçak yanaşıyor, insanlar bir “oh!” çekiyor, tam inmeye çalışırken bir bakıyorlar yol tıkanıyor. Yolun başında bir kadın, önünde de 2 yaşlarında bir çocuk. Herkes sesleniyor “çocuğu alsana kucağına inelim artık”. Kadının cevabı: “O ne yapması gerektiğini biliyor, kendisi inebilir”."
6088,"Bu anekdot ve yukarıdaki yazıların bence iki boyutu var. Birincisi çocuğa olan etkisi. Çocukları zeki yapmaya çalışırken eblehleştiriyor olabilir miyiz? Müdahale etmeyeceğiz demek her şey istediği gibi olacak demek mi? Hayatlarımızı tamamen çocukların etrafında inşa etmek onların gerçekten işine yarıyor mu? Tam tersi noktada onları “eğitebiliyor” muyuz cidden? Uykuyu bile eğitimle veriyorsak hani özgür çocuk yetiştiriyorduk? Bunların hepsini aynı anda yapan ya da birini yapıp diğerini yapmayan anneler de her basamakta bu garip soruları kendini soruyor bence, kendimden biliyorum. Bu kadar soru soracak bir şey mi peki çocuk yetiştirmek cidden? Benim de buna bir cevabım yok."
6089,"İkinci boyutunda ise bu yaptıklarımızın kamusal alana etkisi var bence. Mesela çocuk öfkesini rahatlıkla ifade edecek ve biz net bir şekilde karşısında durup, sakin bir şekilde onun sakinleşmesini bekleyeceğiz deniyor. Bu çocuk dediğin şey de her bir yerde öfke nöbeti, bağırma geçirebiliyor. Mesela bir Pazar sabahı sakince bir yere gitmişsiniz, herkes kafasını dinlemeye, bazı insanlar bir şeyler okumaya, çalışmaya çalışıyor. Çocuk başlıyor bağırmaya. Pardon da, bir anne olarak, cidden kimse o bağırtıyı çekmek zorunda değil. Ya da o ilk yazıdaki gibi banktan kalkmak ve sizin çocuğunuzun garip tepkilerini kabul etmek durumunda değil. Bunun tersi noktada uçakta çocuklu annelere işkence çektiren insan topluluğu var. Bunu da kastetmiyorum tabii ki. Ama annenin çocuğunu her şeyi yapacak şekilde “salacağı” bir tahayyülüm de yok ne yazık ki çocuk konusunda. Bazen yorgunluktan ve tembellikten yapıyor muyum, evet. Ama bu başkalarını yoruyorsa veya sıkıyorsa bence biraz dur demek gerekiyor. Çocuklu insanların rahatça gidebileceği, kendini iyi hissedeceği yerleri çoğaltmak zaten gerekiyor, elimiz kolumuz bağlı kara kara düşünüyoruz dışarı çıkarken. Ama bunun tersi noktada duran insanlara da alan açmak konusunda hassasiyetimiz olmalı derim ben. (Burada da No Kid yazım geldi aklıma, bu kitabı da inceleyebilirsiniz. (“No Kid?”)"
6090,"Kısacası, çocuk yetiştirme garip bir bilmece ya da labirentmiş gibi hissediyorum başından beri. Doğada hayvanların yavrularının nasıl da kolay yetiştiğini örnek verecek kadar basit olmadığını (o yavrulardan yüzde kaçı hayatta kalabiliyor değil mi ama?) ama her aşamada da kitaplar devrilecek kadar karmaşık ya da yönlendirilebilir de olmadığını düşünüyorum. Kendim için süreçte aldığım not şu: Kendinle ilgili eksikliğini hissettiğin şeylerin, stresin, kaygının suçunu çocukta aramayacaksın, hıncını ondan çıkarmayacaksın. Çocuğa, hayatta kalacağı seviyede müdahale edeceksin, diğer durumlarda eğer başkalarını rahatsız etmiyorsa bırakacaksın. O çocuk senin yarım bıraktığın hayatı değil, kendi hayatını yaşıyor ve bambaşka bir insan. Sen ne dersen de kendi istediğini kendi istediği şekilde olacak."
6091,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6092,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6093,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6094,Konuk Yazar: bırakın ulen kızı!
6095,
6096,"Yazmak beni epey rahatlatan bir eylem ama pek vakit ayırdığımı söyleyemem. Bu yüzden nadiren gelen yazma hevesi sonucunda ortaya çıkanlara sizler de şahit olun istedim. Çünkü kendi öznelliğimizde yaşadığımız her hikayenin az ya da çok benzerlerini ötekimiz de deneyimliyoruz ve toplumsal serencamımız böyle böyle gün yüzüne çıkıyor. İşte bu yazının ana teması olacak ‘kusurlu olma’ hali de bu memlekette yaşayan her kadının hissettiği bir ağrı… Hangi sınıfsal ve kültürel aidiyetin içinde bulunursak bulunalım bir yönümüzle hep eksik, kusurlu ve suçluyuz. Mantığımız öyle olmadığını söylüyor bize ama bilinçaltımız öyle derine kazımış ki ne kadar uğraşırsak uğraşalım ‘kalıyor bu yaşamak suçu üzerimizde’…"
6097,"Öncelikle bütün kadınlar olarak ‘ortak kusurumuz’un erkek olmamamız olduğunu bilelim. Erkek değiliz ve erkekliğe atfedilen alanın sınırlarını zorluyoruz. Ne yapıyoruz mesela, bize biçilen kadınlık rolleriyle yetinmiyoruz, toplumsal hayatta aktif ve üretici bir biçimde söz söylemek, eylemek istiyoruz. Okuyoruz –Allah için iyi de beceriyoruz bunu-, meslek sahibi oluyoruz, annemize benzemiyoruz, anneliği kadına bahşedilen en harika rollerden biri olarak görüyoruz ama bununla yetinmiyoruz. Elinden tutulup karşıya geçirilmesi gereken ürkek bir çocuk ya da yaşlı gibi davranmıyoruz, kendi işimizi kendimiz halletmeye çalışıyoruz, güçlü kanatları altında huzur bulacağımız bir hâmiye ihtiyacımız olmadan da var olabiliyoruz. Dolayısıyla erkeklik saltanatına doğrudan göz koyan hain isyancılar gibiyiz, suçluyuz. "
6098,"Ama benim ele alacağım kusurluluk halleri erkekler dünyasının fethiyle ilgili olmayacak. Eğitimli, çalışan, kendi ayakları üzerinde duran kadın figürü öylesine çok konuşuldu ki artık lehinde ve aleyhinde yazılan her yazı denemesi çiçeğe haddinden fazla su vermek gibi meselenin çürümesine neden olmaya başladı. O bir kenarda dursun.  Bana kalırsa içine doğduğumuz bu yüzden de bilinç alanına yeterince çıkaramadığımız çok daha sinsi bir düşman var içimizde… Hem bu düşman sadece modern zamanlara özgü bir mesele de değil, her dönemde farklı farklı kılıklara bürünüp çıkıyor karşımıza: “Kadın dediğin güzeldir, kadın dediğin güzel olmalıdır.”"
6099,"Görünüşte makul ve masum görünen bu önerme bizatihi kötülük taşımaz içinde ancak güzellik dediğiniz kavramın sınırlarını homojen, katı, değişmez ve genel geçer bir biçimde belirlemeye kalktığınız zaman kadınları büyük bir kaygı batağının içine sürüklemiş olursunuz: Yeterince güzel olamama kusuru içten içe canınızı yakar, diğer taraftan sizi çabalamanız ve bu eksikliği gidermeniz için dürter ve siz artık sonu gelmez bir maraton koşusuna başlamış bulursunuz kendinizi… Güzellik meselesi bir yönüyle erkekler dünyasının da canını yakar tabi fakat günümüzde devasa bir endüstrinin kimi esas kurban olarak seçtiğini söylemeye gerek yok herhalde. Basit bir internet taramasıyla video kanallarında milyonlarca profesyonel makyaj videosuna rastlayabilirsiniz. Genel olarak makyaj olayının temel mantığı  yüzünüzdeki avantajlı bölgeleri kullanmak, dezavantajlı bölgeleri ise gizlemek suretiyle sizi güzelleştirdiğini iddia etmesidir zaten fakat profesyonel makyaj bununla yetinmez sizi bambaşka bir surete kavuşturmayı vadeder. Adeta bir sanat eseri işler gibi saatlerce süren ince nakış ve boyama işçiliğinin sonunda kendinizi tanıyamayacak hale gelme pahasına yaşadığınız muazzam değişim sizi bütün kusurlarınızdan kurtarmıştır. Bu formül dermansız derdimize öyle şifalı bir ilaç sunmuş olmalı ki bugün kadınların çoğu gündelik hayatlarının büyük bir bölümünde bu şekilde görünmeyi tercih ediyor. Bunun sonucunda da ortaya aynı bakışlara, jestlere, ifadelere sahip olan tek tip bir güzel kadın imajı çıkıyor. Romanlarda bahsi geçen aşk hikayelerinin beni en çok etkileyen tarafı erkek karakterin sevdiği kadının tasvirini yaptığı bölümlerdir. Sadece kaşı, gözü, dudaklarını değil; göz kırpışını, ağzını açıp kapatışını, gülümsediği, utandığı, kızdığı zaman yüzünün hareketlerini betimleyişini okurken hayalinizde harikulade güzel bir kadın canlanır. Hakikaten kadın güzel midir bilinmez ama seven ve güzel bakan birine sevdiğinin estetik kurallarına uygun olmayışını söylemeniz pek bir şey değiştirmez. Günümüzde ise karısını makyajsız gördüğü ilk anda boşanmaya karar veren adamın ya da karısının evlenmeden önce bir dizi estetik ameliyat geçirip güzelleştiğini çocukları olduktan sonra fark eden talihsiz kocanın haberlerine rastlarsınız. Peki bu kadınlar delirmişler midir, neden böyle davranırlar? Kusursuz bir güzelliğe sahip olmanın bu denli yüceltildiği bir ortamda başka şansları/seçenekleri yokmuş gibi hissederler de ondan… Seneler önce evlenmeyi epey kafaya takmış bir arkadaşım o sıralar görüştüğü kızla çok iyi anlaştıklarını, boyu beş cm falan uzun olsa evlenmeyi düşüneceğini söylemişti. Ona evliliğe bu şekilde bakmasının çok saçma olduğunu söylediğimde ise fiziksel güzelliğin önemli olduğunu, eşini (helalini) seçerken güzel olmasını istemesinin gayet doğal bir talep olacağını söylemişti. Ne diyebilirdim ki, ‘mübahtır o zaman hakkımdır’ diyor adam, hayırlı mübarek olsun o zaman… Öte yandan gözlemlerime göre pek çok kadın da ‘erkekler böyle, yapacak bi şey yok’ diyerek bu akıl tutulmasına gönülsüzce de olsa katılmış durumda… Görünüşe bakılırsa biyolojik hayatta olmasa bile ilişkiler dünyasında tam anlamıyla bir ‘struggle for existence, survival of the fittest’ hakim yani çirkin olanın canı çıksın. :)"
6100,"Aslında kadınların güzelleşme merakını erkekler dünyasının bir zorlaması olarak görmek epey eksik bir okuma olur. Bazen sokakta yan yana geçen iki kadının birbirine bakışı örtük bir rekabetin ipuçlarını sezdirir bize… Ne giymiş, ayakkabısı ne marka, hiç yakışmamış, çok yakışmış ama bunu fark etmek sinirlerimi bozuyor, yanındakine de bak, instagrama attığı fotoğrafı gördün mü? vs. vs. beş dakikada beş yüz ruh haline girilir. Bu hesaplar dünyası bizim sınırlı enerjimizden ne kadarını çalıyor, dünyayı topyekün daha güzel bir hale getirmeye yönelik potansiyellerimizi fark edebilmemize ne denli imkan tanıyor, sanırım bunları düşünebilmek hayatı anlamlandırmak ve yaşamak konusunda ne kadar müsrif davrandığımızı anlamamıza yardımcı olacaktır."
6101,"Hikayemi sona sakladım: Uzun yıllar önce geçirdiği bir kazanın izlerini üzerinde taşıyan biri olarak yakın zamanda estetik bir operasyon geçirip geçirmeme üzerine derin ve sancılı bir karar verme süreci yaşıyordum. Bir taraftan kendi içimi yokluyor, sesimi duymaya çalışıyor, diğer taraftan konuyu yakınlarımla istişare ediyor, öte taraftan da profesyonel destek alıyordum. Bu konuşmalardan birini yaptığım psikoloji eğitimi almış bir (erkek) arkadaşım bana muhakkak ameliyat olmam gerektiğini söylerken gerekçe olarak “Kim bir Ferrari sahibi olmak varken yaya gezmek ister ki” dedi. O zaman tokat yemişe dönmüş olsam da bugünden bakınca meseleyi büyütmüyorum, onun gibi düşünen epey kalabalık bir erkek kitlesinin düşüncesini sesli olarak dillendirme cesareti/cüreti –artık ne derseniz deyin- gösterebildi sadece… Bir insanın estetik ameliyat olma tercihini yadırgıyor ya da reddediyor da değilim. Ancak bu karar meşruiyetini kişisel bir seçimden ziyade ‘ben kusurluyum, kusurlarımdan kurtulmadıkça kabul göremem, sevilemem’ gibi bir önermeden alıyorsa o zaman büyük bir hatanın eşiğinde duruluyordur. Gerçi bunun ayırdına varabilmek o kadar da basit değildir, kolayca açığa çıkarmaz kendini… İnsan ancak ve ancak kendisiyle yüzleşebilme cesareti gösterdiği, biricik varlığını değerli ve değersiz hissettiren şeyleri itiraf edebildiği, toplumsal kabullerin, beğenilerin bu değeri ne ölçüde belirlediğini tartabildiği zaman, işte o zaman Ferrari’sini Satan Bilge olma yoluna çıkmış olur. Ama benim hikayem burada bitmez, Ferrari’sinden vazgeçen bilge en az 5 beş Ferrari daha satın alacak şekilde hikayesini pazarlamış biridir sonuçta… Benim niyetimde bir şeyin karşısına bir şey koymak yok, o çok yanlış benim vardığım sonuç çok doğru diyecek değilim. Sadece ben yola devam ettikçe gördüm ki önemli olan ne Ferrari’yi satmak, ne de Ferrari sahibi olmak; asıl mesele ‘emanete sahip çıkma’ meselesi: “Sana bahsedilmiş hayatı başkalarının doğrularına, önceliklerine, vizyonlarına göre değil inandığın gibi yaşama ve kendini güzelleştirecek vasıtaları tayin edebilme cesaretini gösterebilme” becerisidir aslolan… Ve insana yani bana kusur olarak bu yeter."
6102, 
6103,"Not1: Bu yazıyı yazmak uzun zamandır aklımdaydı. Hatta ‘Kusurlu Kadınlar Blogu’ adlı bir blogla dileyen herkesin kendi kusuruyla birlikte misafir olacağı bir platform kurma niyetim vardı. Maalesef iflah olmaz bir üşengeç olduğum için artık bunu yapamayacağımı kendime itiraf ediyorum. Bundan gayrı Reçel Blog okuyucularının mir’i malıdır, dileyen istediği gibi alsın, işlesin. :) "
6104,"Not 2: Bu bir kişisel gelişim ve olumlama yazısı değildir. Dikkat ederseniz yazı boyunca önemli olan ‘iç güzelliği’ gibi bir cümle kurmadım. :) Hem güzellik göreceli de değildir zaten, mutlaktır: ‘Biz insanı en güzel biçimde yarattık.’ (Tin Suresi, 4. Ayet) Sadakallahul azim."
6105,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6106,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6107,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6108,
6109,Yazar: Feyza
6110,Az önce çocukları yatırdım. Bilgisayarın başına geçip Hande Kader’in öldürülmesiyle ilgili röportajı okudum. Sonra çocuklardan biri gelip “Karanlık beni biraz korkuttu anne” dedi. “Tamam” dedim. Açtım ışığı. On dakika sonra baktım uyumuşlar.
6111,"Ne zaman bir kadın cinayeti haberi duysam, çocuklarımın korkuları gelir aklıma. Herkes, bir annenin bir babanın evladıdır. Korktuğunda sığınacak birini arar. Büyüdükçe sığınılacak insanlar azalır. Hele çizgiyi aştıysa dünyada aldığı nefes bile fazla gelir. Öyle ki son nefesini vermeden, nasıl bir yerden gittiğini iyice bellesin diye, dünyanın bütün pisliğini üzerine atmaları gerekir. Tecavüz edilir. Dövülür. Öldüğü yetmez bir de yakılır. Evet, yakılır. Tecavüzcüsüne, işkencecisine ölmüş bedeni bile fazla gelir. "
6112,"Bu katillerle, tecavüzcülerle aynı gökyüzü altında nefes alamıyorum. Hande’yi darlayan, boğan, yakan eller her gün hepimizin boğazına daha çok yaklaşıyor. O yüzden tüm kadınlıklarımızla, tüm seslerimizle kadın ve trans cinayetlerine isyandayız."
6113,Bu devran da dönecek elbet…  
6114,#HandeKadereSesVer
6115,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6116,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6117,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6118,Konuk Yazar: Külkedisi Masallar Ülkesinden Bildirdi
6119,
6120,Görsel: Anna Silivonchik 
6121,"Benim Olağanüstü Akıllı Arkadaşım‘da Lenu, annesi gibi olmak istemediğinden bahseder. Eğer okuldaki derslerini başaramazsa, verilen ödevleri yapamazsa, sınavları geçemezse, ayağı aksayan, çocuk bakmak ve ev işleri yapmaktan başka bir uğraşı olmayan annesi gibi olacağını düşünür, annesinin o aksayan ayağı ve annesinin bizzat kendisi onun travması olmuştur. (Kitapta bunu anlatan satırları okurken biraz irkildiğimi itiraf etmeliyim, çünkü sıra, düğüm çözermiş gibi çözmeye çalıştığım travmalarımda annemle yüzleşmem gereken kısımdaydı.)"
6122,"Bana hep kendisinin nasıl okuyamadığından bahsetti. Nasıl öğretmen okulundan alındığından, şimdi bir öğretmen olsaydı, çok farklı bir hayatı -muhtemelen daha güzel bir hayatı- olacağından bahsetti. O yüzden okumam gerektiğini, çalışmam, hem de çok çalışmam gerektiğini anlattı. O kadar çok anlattı ki bana mutsuzluklarını, babamla arasında olan problemlerini ve hayallerinden uzaklaşırken ne kadar acı çektiğini o kadar çok anlattı ki, annemin kötü bir hayatı olduğunu farkettim. O güne kadar böyle olduğunu hiç düşünmemiştim. Öyle ya, istediği hiçbir şeyi yapamamış bir kadındı o. Mutsuz olmakta sonuna kadar haklıydı belki de, ancak ben böylesine zor ve kötü bir hayat yaşayan annem gibi olmak istemiyordum. Evde çocuk bakan, ev işi yapan, misafir ağırlayan kadın gibi olmak istemiyordum. Buna karar verdiğim anı hatırlamıyorum ama ondan sonra elime tek bir iş almadığımı biliyorum."
6123,"Halbuki ben dantel öğrenmeye çalışıyordum. Yemek yapmaktan pek hazetmesem de, evdekilere kek ve ona benzer pastalar yapmaktan hoşlanıyordum. Bir hobi olduğunun çok da farkında olarak boncuk işliyordum. Hepsini bir anda köşeye koydum. Okumalıydım, annemin o her gün lanet ettiği hayatını yaşamamalıydım. O farkında değildi ama bana “benim gibi olma” derken, benim de tıpkı onun gibi mutsuz olacağımı söylemişti."
6124,"Halbuki işin diğer ucunda, annesini mutlu zanneden minik bir kuş vardı, sırf annesi evde diye mutlu bir çocuk vardı, kapıyı çaldığında açanın bakıcı ya da anneanne olmadığını görünce mutlu olan, kendini bu konuda arkadaşlarına nazaran şanslı hisseden, onunla beraber kek yapıp sonra da kabın dibini kaşıkla ve hatta diliyle sıyıran, annesine en sevdiği yemekleri ve okulda olan her şeyi en ince ayrıntısına kadar anlatan ve annesi ona vakit ayırabildiği için mutlu bir kız çocuğu. Ben annem beni keyifle dinliyor diye düşündüğüm zamanlarda bile annemin çok mutsuz olduğunu anladım bir anda. Belki yanlıştı, belki mutluydu ama bana bu mutsuzluğunu o kadar çok hissettirdi ki mutsuz olmak istemediğime karar vermiş olmalıyım. Çocuk olarak annemin mutsuzluğunun sorumlusu olduğuma inanmış olmalıyım, bunu taşıyamadım ve bunu fark etmem için de otuz küsür yıl geçmesi gerekti."
6125,"Her zaman başarılı bir öğrenci olan ben, sonrasında hiçbir başarısızlığı hazmedemedim. Bir öğretmenim bir keresinde benim için “notları iyi ama kendisi vasat” demişti de hâlâ kabullenemem. O vasat kelimesi benim için başka bir travma oldu. Aldığım 90’lar yetmedi, sınıfın en yüksek notunu almak yetmedi, okul birincisi olmak için hiçbir zaman heveslenmedim ama hırs beni yaktı, kavurdu, ele geçirdi ve bazıları da buna “çok azimli” dedi. Halbuki ben çocukluğumu duvardaki bir çiviye hırka olarak asmıştım ve kimsenin durup bunu fark edecek zamanı yoktu. En acısı da bunu annem bile görmüyordu."
6126,"Mutsuz olmak istemiyordum. Onun gibi olmak istemiyordum. O zaman kaderimi değiştirmeliydim ve delicesine bir çırpınış başladı benim için. Kendimi yedim bitirdim, kimse görmedi."
6127,"Aradan yıllar geçti. O delice çırpındığım kariyerimi aldım, bir köşeye koydum. Ona, “Sen burada dur, benim yapacaklarım var.” dedim. Yapacaklarımın arasında yazmak da vardı ama artık çocuk sahibiydim ve delicesine mutsuzdum. Ne yazmaya vaktim vardı, ne çocuğuma bakmaya. Neydim ben? Ne olmuştum? Neden bu kadar mutsuzdum? Sorularımın cevapları için çocukluğumda kendimi en mutlu hatırladığım o anların peşine düştüm; annemle el ele yürüdüğümüz bir güne, bir kekin dibini sıyırmama izin verdiği güne, benim onu mutlu sandığım günlere gittim ve o günlerin tozunu kendi çocuğum için aldım. Tüm düğümler çözülmedi ama gördüm. Kendi gerçeklerimi gördüm."
6128,"Hayır, ben onun gibi olmayacaktım. Ben, çocuğumun mutluluğu için uğraşacaktım. Bugün ağlayarak bu yazıyı yazıyorsam anne, bil ki bunun sebebi de senin gibi olmak istemeyişim, bu yazdıklarımın senin yazıp yazıp attığın şiirlerine benzemesini istemeyişim. Ben çabalıyorum anne, evladım ve kendim için çabalıyorum."
6129,"Acı olan şu ki, annem şu an beni yıllar önce kendisinin olduğu yerde görüyor. Çocuk bakan, evde oturan, bir işe ev kadını ve üzüldüğü, yitip giden çocukluğum, yaşadığım travmalar değil de bu; onca okumaya rağmen para kazanamıyor oluşum, evde oluşum. Ona çocuğumun beni onun gibi hatırlamasını istemediğimi söyleyemedim, belki de söyleseydim de beni dinlemeyecekti."
6130,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6131,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6132,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6133,
6134,Görsel: Merve Çirişoğlu
6135,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6136,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6137,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6138,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6139,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6140,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6141,Konuk Yazar: Külkedisi Masallar Ülkesinden Bildirdi
6142,
6143,Bir boşanmak istediğim adama bakıyordum bir de nasıl bu hale geldiğimize…
6144,"Çünkü ben onu görür görmez kalbimin çarpıntısını kulaklarımda hissetmiştim ve bunun ne demek olduğunu iyi biliyordum: “Kaaaç!”  Ve ben de kaçtım ama sadece bir kilometre kadar öteye, o da geldi, çünkü bu uzaklık yeterli değildi. Zaten asla yeterli olmaz. Sonra sohbet ettik biraz, sonra, sonra ben onu gördüğümde adımlarım hızlanırdı, parma uçlarımda koşardım, gülümsememe asla mani olamazdım. O da beni güldürürdü zaten."
6145,"Sonra her peri masalının sonunda olan şey oldu ve biz evlendik. Aynı evde kaldığımız ilk gecenin sabahında, duvarlara baktım, tavana, dolaplara, odaya ve bir de yanımdaki adama, ağlamaya başladım, hepsi yabancıydı,  hepsini yadırgadım ama yine de ona sığındım. Belki de içlerinde en tanıdık o olduğu için.  Soğuk bir mayıs ayıydı ve yatağımız klimalı yatak teknolojisini sadece soğutma olarak anlamış olmalıydı ve ben yine ona sığındım."
6146,"Sonra ben hep ona sığındım, yemek yapmayı bilmiyordum, ütü yaparken ayağıma damlayan sıcak suya biraz şaşkınlıktan biraz da acıdan bağırdığımda ona, hatta adet sancısı çekerken bile ona sığındım. Kim yanında sevgi ve merhamet dolu bir adam varken sıcak su torbasına ihtiyaç duyar? Yazmak isteyip de yazamadığımda, iş yerinde yaşadığım sorunlarda, ailemle yaşadığım travmatik olaylarda hep ona sığındım. Hep yanımdaydı. Şimdi ise ondan uzakta olmak istiyorum hem de kilometrelerce ötede."
6147,"Aslında kötü biri değil o, bunu biliyorum. Zaten zor olan tarafı da bu, bir arkadaşın aldatıldığı, başka biri dayak yediği için boşanmışken, benim bu isteğim onlarda bile şımarıklık yaptığım düşüncesini uyandırıyordur. Halbuki ben hep Zeyna gibi silahlarımı kuşanmış halde onların yanındaydım… Onun kötü biri olmadığını biliyorum ama neler olduğunu da biliyorum."
6148,"Ben kapandım, kendi isteğimle oldu evet ama şimdi fark ediyorum, altında biraz da onu mutlu etme isteği yatıyormuş, ben işi bıraktım, ben çocuk doğurdum, ben tek maaş stresinin ve hiç bitmeyen ev işlerinin altında ezildim, ben masraf olmasın diye sosyal hayatımdan, arkadaşlarımdan vazgeçtim, okuduğum kitaplardan, zaten ayda bir kez gittiğim kuaförümden ve son olarak kendimden vazgeçtim ben. Şimdi bunların hepsinin altında onu mutlu etme isteği yatıyormuş gibi geliyor."
6149,"Sadece bunlar da değildi üstelik, o benim gibi yazma isteğiyle lanetlenmiş olarak dünyaya gelmemişti, insanın hayattaki tek arzusu yazmak iken sırf para kazanmak için başka işte çalışmanın insanı nasıl ezdiğini, yok ettiğini bilmiyordu. İş ve yazılar arasında gidip gelirken üstüne bir bebek ve bir de evin sorumluluğunu hiç eklemedi."
6150,"O hiç aklına gelen iyi bir fikri bebeği ağlarken kaybetmedi  ve o hiç tüm yazdıklarının bebeğine miras kalacağını bilerek hareket etmedi ve o hiç eşinden hiçbir hayır, yardım, destek artık adı her neyse göremeyeceğini anlayınca, “Allah’ım ne  olur, yazarak para kazanabileyim!” diye ağlayarak dua etmedi."
6151,"O hiç bir satır daha yazabilmek için yardım istediği eşinden, “herkes kendi görevini bilmeli.” cevabı almadı.  Halbuki o sırada işten gelip, uyumuş, kalmamış ve saatlerdir bilgisayarda oyun oynuyordu, ne çocukla oyun oynamıştı, ne de yemeğiyle ilgilenmişti, baba olarak bunlar onun da görevi değil miydi? Ve kadın, kan ter içinde kalmış ve bir de beli tutulmuştu, dır dır ediyor olmamak için derdini anlatmak istememişti."
6152,"Evlenmeden önce görmüş olmalıyım bugünleri, yoksa bana yazar olmam konusunda destek olacağına dair aldığım sözlerin mantıklı bir açıklaması olamazdı."
6153,"Sorsalar ne diyeceğim şimdi, “Hayır, beni hiç dövmedi, hayır beni hiç aldatmadı da.” Onlar da anlatacaklar sonra, tüm yaşadıklarını ve ben evet diyeceğim, boşanmak için yeterli sebep yok ortada."
6154,"Külkedisi çok yalnız, mutsuz, gözünün içinin güldüğü günleri unutmuş, sadece evladı için gülüyor ama bir yandan da Külkedisi olduğu günleri bile özlüyor. Çünkü o zaman, en azından, bir başınaydı."
6155,Bu masal boşanmayla biter mi bilinmez ama mutlu bitmediği kesin.
6156,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6157,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6158,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6159,Konuk Yazar: Evren Balta
6160,
6161,"Üsküdar’da, herkesin geçip gittiği bir kaldırımın üstünde birbirine benzeyen, benzemeyen pek çok kişi “darbeye hayır forumu” yaptı. Yoldan geçenlerin mikrofonu alıp konuştuğu, kimsenin kimseye bir şey öğretmeye çalışmadığı, herkesin birbirini dinlediği bir birliktelik yaşadık."
6162,"Sizi ne çok özlemişim diyen kadınlar duydum. Kaç yıl oldu görüşmeyeli diyenler. Sokağa çıkanlar niye çıktıklarını, çıkmayanlar niye çıkmadıklarını anlattılar. Darbe sorası hissettiklerimizi konuştuk. Türkiye’nin uzun/ acılı yılındaki bütün hayal kırıklıklarımızı paylaştık. Çorba karıştırıp, kına için hazırlanırken darbenin nasıl gündelik hayatımızı değiştirdiğini paylaştık birbirimizle. Olağanüstü hal ile olağan hali birleştiren bugünleri nasıl atlattığımızdı."
6163,"TRT’den “sokağa çıkma yasağı” dendiği anda sokağa çıkma arzularını durduramadıklarını anlattı insanlar. Bunu duyduğu anda boş bir badem tarlasında yürüyenler, bakkala gidip geri gelenler, kalabalıkla birlikte Boğaz köprüsüne savrulanları dinledik."
6164,"“Kimse” diyordu bir arkadaşımız “kimse bana sokağa çıkmamam gerektiğini söyleyemez. Ben birileri bana sokağa çık dediği için değil, birileri çıkamazsın dediği için çıktım.” İronik olan “sokağa çıkma yasağı” hiç denmemiş olsa sokağa belki de bu kadar çok insanın çıkmayacak olmasıydı."
6165,"İnsanları dinlerken yaşadığımız darbenin sadece yaşadığımız darbe ile sınırlı olmadığını anladım.O gece yaşananlar bu ülkenin acılı geçmişine dair bir sürü hatırayı gizlendikleri derinlerden su yüzüne çıkarmıştı Hikayelerini anlatan herkesin bir başka darbeye dair bir hafızası vardı. 12 Mart, 12 Eylül, 28 Şubat. Bunlar öğrenilmiş büyük hikayelerden daha ziyade, küçük küçük hikayelerdi. Devlet şiddetine maruz kalmaya dair bireysel öykülerdi. Kendi bireysel öyküsü, ailesinin öyküsüne karışan gençleri dinledim. Televizyondaki darbe görüntülerinin bu hafızayı nasıl harekete geçirdiğini de anlattılar bize. Mevcut kimliklerin o hafıza ile nasıl örüldüğünü, o hatırlama biçimlerinin hareket biçimlerini nasıl belirlediğini anlamaya çalıştık birlikte."
6166,"Herkesin sokağa çıkanlara dair bir fikri vardı. Sokağa çıkanların da kendilerine dair. Sanırım ortak duygu ne hissettiğini bilememek, tam olarak neye karşı çıktığını bilememek, kendini olayların akışına kaptırmaktı. Sonra düşündüm belki de devlete yönelik ciddi bir şiddet geçmişi olanların sokağa çıkma konusunda daha çekiniktiler. Belki de durumun korkulacak bir şey olduğunu kendi şiddet deneyimleri üzerinden hemen kavramış ve tehlikeden uzak durmak istemişlerdi. Forumda konuşanların bir bölümü askerin onlara kurşun sıkabileceğini hiç tahmin etmediklerini, bu olduktan sonra da olayların akışına kapıldıklarını söylediler."
6167,"15 Temmuz’dan sonra Türkiye’de çok şey değişti. Bu değişikliği anlamamız, her şey değişirken o değişimde yan yana durabilmemiz lazım. Bunu da en çok değerek ve kimseye kapımızı kapatmayarak yapabiliriz. Önce kendimize, sonra başkalarına bakarak yapabiliriz."
6168,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6169,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6170,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6171,Konuk Yazar: Zeynep Ö.
6172,
6173,"Yaşananlar hakkında karmaşık politik analizlere girmeyeceğim. Taraf tutmaksızın güncel olayları izah etmek mümkün olmadığı için her çağda ve her toplumda geçerli ilkeleri ve kavramları tartışmayı, mesela, vahyi referans alarak adaleti konuşmayı tercih ediyorum. Hukukun üstünlüğünü, adil yargılanma hakkını, insan bedenine/naaşına saygıyı, savaş hukukunu tartışmayı sloganlar atmaktan, komplo teorileri üretmekten, sokaklarda tekbir getirmekten daha değerli buluyorum."
6174,"Ülkemizde “olanlar, oldu”, şimdilerde ise iddialar üzerine görevden uzaklaştırılanların, gözaltına alınanların, tutuklananların haberleri geliyor kulaklarımıza. Hatta bu vakaların sayısı o kadar çok ki muhtemelen bizzat yakınlarımız veya arkadaşlarımız bu muameleye maruz kalıyorlar. Kimimiz ise suçlu olup olmadığını bile bilmeden endişe ve korkuyla kendi hakkındaki yargının infazını bekliyor. Gittiği dersane, çocuğunu kaydettirdiği kolej, hesap açtırdığı banka, okuduğu dergi mi terörist olduğuna delil olacak bilinmiyor. Suriyeli arkadaşlarımın bir zamanlar Esed’in adı anıldığında yüzlerinde beliren korkulu ifadeler beliriyor yüzlerde. Sohbet edilirken telefonlar kapatılıyor dinlenme ihtimaline binaen. Acılı yakınlar aranamıyor kimvurduya gitmemek için. İşyerlerinde kulisler yapılıyor, siyasi referanslar aranıyor yeniden."
6175,"Kısacası, adalet adlı pehlivan nefret ve korku adındaki cücelere yenik düşüyor."
6176,"Böyle bir hengamede adaletin nasıl tesis edileceğine ve hüküm verilirken hangi ilkelere riayet edeceğimize dair en mükemmel örnek bizzat Yaratıcı’dan başka kim olabilir? Onun kendi için de bağlayıcı kıldığı ilk prensip: “Yargılamadan hüküm verme.” Geçmişi, geleceği, kalplerde gizlediklerimizi ve aşikar ettiklerimizi, yerlerde ve göklerde olanı bilen Allah, Hesap Günü önce şahitleri çağırıyor, davalıyı konuşturuyor, iddiaları dinliyor ve ancak hak apaçık ortaya çıktığında hüküm veriyor. Dilerse affediyor, dilerse adaletiyle infaz ediyor. Ama kimin mümin, kimin kafir, kimin salih, kimin günahkar olduğunu bildiği halde yargısız hüküm vermiyor. Mutlak bilgi ve adalet sahibi olduğu halde Tanrı bile mizanı kurup tarafları dinliyorsa bize ne oluyor ki sadece bir iddia üzerine hüküm verip cezayı uygulamaya geçiyoruz?"
6177,"Adaletle ilgili ikinci prensip: “Hiçkimse başkasının suçunu yüklenmez.” Kur’an’da defalarca apaçık ayetlerle (bkz. Necm, 38, Fatır, 18 vs.) vurgulanan bu ilke şimdilerde ayaklar altına alınmış çiğneniyor. Eşi örgüte üye olduğu iddiasıyla gözaltına alınanlar, kardeşi bankada hesap açtı diye işten atılanlar, çocuğu onların üniversitesinde okuduğu için tutuklananlar hangi yasalar adına bu muameleye tabi tutulabiliyor? Musa’nın canına kasteden Firavun’un karısını Allah sorumlu tutmak bir yana cennetle müjdeliyor. Putperest babanın oğlu İbrahim (as) muvahhid peygamberlerin öncüsü oluyor. Ne var ki adaletin bu en temel ilkesi bugün tamamen yok sayılıyor."
6178,"Üçüncü prensip: “Cezanın uygulanmasında aşırılığa gitmeyin ve insan bedenine ve naaşına saygı duyun.”  İslam bize, mü’min veya gayrı müslim farketmeksizin insanın, ruhuyla ve bedeniyle izzet sahibi olduğunu söylüyor. Peygamber’inamcası Hamza’ya yapılan işkenceye öfkelenen ve müşrik ölülerine aynı şeyi yapmak için ayağa kalkan Ebu Katade’ye Peygamber, “Otur! Sen Allah katında sevabını iste ey Ebu Katade! Kureyş müşriklerinin ölüleri birer emanettir. Sen yaptığın şeyin uzun müddet onların yaptıklarıyla birlikte kınanarak anılmasını ister misin?” buyururken bizim en aklı başında saydıklarımız “hainler mezarlığı” fikrini ortaya atıyor.  Gelip geçenler lanet okusun, öfkeli ve itidalden yoksun insanlar kabirlerinde onları rahat bırakmasın deniyor. İşkence haberleri ve görüntüleri kanıksanmaya ve savunulmaya başlanıyor."
6179,"Birbirimize önce hakkı (hukuku) sonra sabrı tavsiye etmemiz gereken zor zamanlardan geçiyoruz. İsmet Özel’in, “desem öldürürler, demesem öldüm” sözünü anımsıyorum, ama yeterince cesur olmadığım için ancak şu kadarını söyleyebiliyorum: en kanlı savaşın bile hukuku vardır. Müşrik ya da hain bile olsa insan bedeninin saygınlığı vardır. Vatanı da, bayrağı da kutsal yapan insandır ve “vatanı korumak” hiçbir zaman adaletsizliğe ve hukuksuzluğa mazeret olmamalıdır."
6180,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6181,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6182,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6183,
6184,"Türkiye’de ilk kez hepimiz bir darbeye karşı birleştik. Şimdi bizi ortaklaştıran tüm değerleri konuşma ve dinleme zamanı. Zira ancak birbirimizi duyarak bu birlikteliği kalıcı kılabiliriz. Bu niyetle, Üsküdar’da buluşup 15 Temmuz gecesi yaşadıklarımızı konuşuyoruz."
6185,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6186,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6187,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6188,Konuk Yazar: Huriye Tak 
6189,
6190, 
6191,"Lise 1’de matematik öğretmenimiz sınavın çok kolay olduğunu iddia ederken “Ya yanlışı işaretlemek çok kolay.” demişti. Ben de isyankâr bir şekilde demiştim ki, “Yanlışı işaretlemek kolay zaten hocam ama yanlışı bulmak zor.” Şuan tam da ordayız. Kolayca işaretliyorlar yanlışı. Yanlışı kolayca idam etmek de istiyorlar. Ama yanlışı bulmak çok zor. Bulduğun yanlış ya doğruysa? Ve yanlış olarak işaretlenmek; tam da doğruların yanlışlar tarafından yaralandığı bir dünyada, tam da artık doğruların canına tak ettiği bir zamanda, tam da herkes kendinin doğruluğundan yüzde yüz eminken… Çok zor."
6192,"Ben psikoloji lisansımı Fatih Üniversitesi’nde burslu okudum. Aslında Boğaziçi Psikoloji’ydi istediğim ama, sınavım pek iyi geçmedi. İstanbul Üniversitesi’ne gidebilirdim. Ancak 2008 başlarında yine gündemde “ikna odaları” vardı.İknâ; öyle zorlama falan değil.İlkokula bile başlamamıştım, haberlerde güvenlik görevlilerinin üniversite girişlerinde kadınların başörtülerinden tutup sürükledikleri görüntüleri izleyip tüm gece yatağımda hıçkıra hıçkıra ağladığımı biliyorum. İşte o zorlaydı mesela.Ama bu odacıklar öyle zorla değil, iknâ(!)Annemin giyisisinden dolayı üniversite hayali bile kuramayışı, benim lise kapısında örtümü çıkarırken boğazımın düğümlenmesi, başıma taktığım 1 metrekarelik kumaşın çok sevdiğim hocalarımın gözünde beni görünmez yapması gibi şeyler, bunlar da zorlayıcıydı.Namaz kılarken yakalandığımda korkmam, okulda yanlışlıkla besmele çektiğimde gülmelerimiz, bunlar da utanç vericiydi.Biz tam anlamıyla laiktik aslında. Okul ile camiyi birbirinden tamamen ayırıyorduk. Yazları camide, kışları okulda; ikisinde de sanki diğerindeki biz değilmişiz gibi davranabiliyorduk. Yazlarımız başka kışlarımız başka. İki mevsim bana ağır geliyordu. İlkokulda; ülkemizin, coğrafi konumu sayesinde 4 mevsim yaşadığını öğrenmiştim. İlk düşündüğüm şey; “Yazık Türkiye nasıl dayanıyor 4 mevsime.”Ama biz ne laiktik. Vay be!Bu da korkuydu işte.İşte bu odacıklar öyle değildi; sadece iknâ."
6193,"Peki benim gücüm var mı o odalara girmeye, tabi ki yok. Yoktu. 4 mevsim kendim gibi olmak istiyordum. Ne giyiyorsam ne giymiyorsam kimse karışmasın, benim için de üniversite özgürlük yeri olsun istiyordum. İnsanlar beni seçimlerimle ilgili iknâ edilmesi gereken biri olarak görsün, aşağılasın istemiyordum. Ve Fatih Üniversitesi’ne istediğimi giyerek girebileceğimi söylemişlerdi. Orayı seçtim. Gerçi sonraları, üniversitede başörtüsü yasağı kalkmasına rağmen, Fethullah Gülen taraftarları başımız açık kampüse girmemizi kendimizi belli etmememizi öğütlemişlerdi. Tabi ki umrumda değildi. Kendimi niye belli etmeyecektim, o da ayrı bir kafa karışıklığı.Her neyse, hazırlık sınıfını sınavla geçtim 4 yılda lisansımı da bitirdim. Lisans sürecimde iş bulup çalıştım, her yıl 2 staj yaptım ve sürekli karşılıksız çalıştığım bir yerler vardı. Benim anladığım vatanseverlik buydu: Oturduğun yerden hiçbir şeyi sevemezsin, bir şeyler yap!Ben mezun olmadan okulumuza dönemin başbakanı geldi. Bizi ziyaret ve motive etti. Odtü’deki gibi kimse yumurta atmadı. Bilmiyorum belki “kendilerini belli etmemek” içindi. Belki saygı duydukları, sevdikleri için. Belki sevmeleri öğütlendiği için. Belki de sevmeseler de usûlün ne denli önemli olduğunu bildikleri için.Biz mezun olduk. Fatih Üniversitesi etiketiyle Kemalistlerin ya da hükümetten memnun olmayanların kurumlarında iş bulamayacağımı söylüyordu insanlar. Zaten bir de giyisilerimin etiketleri… İş mülakatlarında:“Başörtüsünü çıkarırsınız işte, ama iş dışında takabilirsiniz.”“Fatih Üniversitesi hee Fethullahçıların okulu.”“Fatih Üniversitesi, Tayyip’e oy verdiniz siz di mi.”"
6194,"Ve bunun gibi replikleri çok duydum. Bir de akıl verenler vardı: “E cemaat sizi işe yerleştirmiyor mu? Hem eş de buluyorlarmış.” Evet, cemaatin içinde olmak bunları garantilemek demekti. Ya da içinde değilsen de içerden bir arkadaşının olması torpili kolaylaştırabilirdi. Ama benim umrumda değildi. Ben haksızlık olacağını düşündüğüm için hayatımda kopya çekmedim. İşsizliğin olduğu bir ülkede, sadece sempatik ve tanıdık görünerek iş bulmak; haksızlığın babası, birilerinin ekmeğini çalmak demek. Ve usûl, işin aslıdır.Rasyonalizasyonları vardı ama insanların:“Herkes böyle yapıyor.”“Zamanında da *onlar kendi adamlarını işe aldı.”“Ama biz bunu iyi insanlar bir yerlere gelsin diye yapıyoruz.”“Torpil değil bu referans!”"
6195,"Ama usûl, işin aslıdır. Hani; “İşi ehline veriniz.”  İnsâni yanımız hep işi nasıl yaptığımızla gelişiyor."
6196,"Mezun olalı 4 yıl oldu. Bu süreçte yüksek lisans yaptım, mesleğimi yapabileceğim işlerde çalıştım. İnsâni yanım milliyetçi yanımı her türlü geçer. Kendi bildiğim şekilde vatanseverliğimi her daim eyleme döktüm. Psikoterapiye ulaşamayan insanlara ulaşmak için karşılıksız çalıştığım bir kurumun bu yıl iş ilanına başvurdum, üniversitemin etiketi yüzünden işe alınmayacağım söylendi. Ve 15 Temmuz geldi. (O korkunç gün, Türkiye’nin ve Türkiyelilerin bugünü/geleceği ile ilgili söylenecek çok şey ve bol bol çaresizlik, öfke duygularım var ama gücüm yok yazmaya). Şu an Fatih Üniversitesi mezunu olmak, ben ve tanıdığım birçok arkadaşım için işsizlik sebebi. Vatan haini etiketini de promosyon olarak veriyorlar."
6197,"Yanlışı işaretlemek çok kolay, ama yanlışı bulmak çok zor. Ve yanlış diye düşünüp işaretlediğin doğru; hem bir doğrunun kaybına hem de bir yanlışın doğruların arasına karışmasına sebep oluyor.O yüzden keşke bizim için bu kadar kolay olmasa yanlışı işaretlemek…"
6198,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6199,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6200,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6201,Konuk Yazar: Betül Duran
6202,Mağdur edebiyatı…
6203,Ne kötü bir tanımlama değil mi? Bu cümleye maruz kalıp da sinirlenmeyecek insan var mıdır?
6204,"“Maruz kalma” diyorum bakınız, çünkü kelimelerin gücüyle yapılan bir saldırıdır bu."
6205,"Senelerce biz mütedeyyin kesimin, “28 Şubat’ta biz…” diye başlayan, kendini ifade etme amaçlı cümlelerimiz, ama başında ama ortasında ama sonunda bu çirkin cümleye maruz kalmıştır."
6206,"En güzeli öfkeni bastırıp, kötülüğün kelimeleri ele geçirmesinden uzaklaşmak olmuştur akli selimin yolu."
6207,"Tamam itiraf ediyorum kimi zaman, haddini aşan kelimelere karşı “savunma” asla değil, sınırı aşanı kendi sınırları içinde kalmaya iten hamlelerimiz olmuştur. Ki bence düşünen insana sınırlar çizmek en büyük cezadır."
6208,"Şimdi kaç gündür ana akım medyayı izliyorum ve okuyorum. İletişimde okurken, program yapımcılığı dersinde bize öğretilen birkaç esas geliyor aklıma. Bakın geliyor diyorum, keza hatırlamak için uğraşmıyorum. Ayağını zihin duvarıma vurduğu gibi dalıyor içine:"
6209,"Programda bir fikrin ön plana çıkmasını, vurgulanmasını ve izleyene “doğru bu” mesajının geçmesini istiyorsanız, çarpıştırdığınız fikrin temsilcileri önemlidir. Esas önemli nokta şudur ki, ön planda olmasını istediğin fikrin, konunun temsilcisi donanımlı ve hitabeti güçlü olarak seçilirken, karşıt görüş olabildiğince güçsüz kişiler tarafından temsil edilmelidir. Bu medyanın kullandığı önemli bir yöntemdir. Bazen iki taraf da güçlü olur, o zaman da oturumu yönetenin yani sunucunun eğilimi, hangi fikri benimsediği, programda hangi fikrin parlatılacağını belirler."
6210,"15 Temmuz’dan beri halk olarak ayrılıkçı söylemlere tahammülümüz yok, olmamalı."
6211,Fakat medyanın yeni yeni üzerine çalıştığı bir alan var.
6212,"TSK’nın eski subayları, Balyoz ve Ergenekon davası sanıkları."
6213,"Ülkesini seven, birlik olma duasını eden bir vatandaş olarak tamamen nötr izlemeye çalıştığım bu programlar, insanı çileden çıkarmaya yetiyor. O kadar tek yönlü, o kadar haksız, o kadar bilinçli yapılan çalışmalar ki!"
6214,"TSK içindeki 40 yıllık konuşlanmış terör örgütü mensuplarının yaptıkları kötülükler ortada iken ve bunların kullandıkları boşlukları tam olarak da eski ordu mensupları açmışken, ben diyorum ki madem yeni bir dönem inşa edilmeli, bütün yapılan hatalar bir bir konuşulmalı."
6215,"İçinden geçtiğimiz süreçte suçlular bellidir ama kimsenin kahraman ilan edilmesine gerek yoktur, halk kendi kahramanlığını ilan etmiştir çünkü."
6216,Halk teröristleri ordusunda istememektedir ama dibine kadar siyasete batmış bir ordu da istememektedir.
6217,"Misal asker oğlunu, kardeşini görmeye giden anneye kardeşe “Eşarbındaki iğneleri çıkar ve boynundan bağla, bak şu resimdeki gibi yap.” diyenleri unutmadık hala."
6218,"Ben özgür irademle ülkemde, vatanımı, bayrağımı, insanımı sever ve sayarken, benim ordum sadece dahili ve harici düşmanlara karşı beni koruma işini düşünmeli ve geliştirmelidir."
6219,Siyasetimi inşa eden benim oyumla meclise gidenler olmalıdır.
6220,"Mahkemelerim, adalet mekanizmam herkese eşit bir mesafede durmalı ve olası adaletsizlikleri ortadan kaldırmak için hızlı ve adil davranmalıdır."
6221,"Bu ülkede mağdur çok… Dindarı, dinsizi, Alevisi, Sünnisi, Türk’ü, Kürd’ü, fakiri, Doğulusu, İzmirlisi…"
6222,"Özgürlüğü daha da fenası, yaşam hakkı elinden alınan çok insan var çok farklı kesimlerden."
6223,"Yapılan haksızlıklar unutulmamalı evet ama eski hatalar da patlatılmamalı, eski hatalara dönülmemeli."
6224,"Asker kendi alanında güçlü görünmeli ve halka güven vermeli, burada vurgu yapmak istiyorum “tüm halka” güven vermeli. Asker mağdur edebiyatı hiç yapmamalı."
6225,"Evet, bu ülkede yaşayan herkesin dimağından atılmalı mağduriyet ve edebiyatı."
6226,Ve mağduriyetleri yaşayanlara tekrar o günlere dönüş korkusu hiç yaşatılmamalı.
6227,"Askeri ya da dindarı. Kimse düşünceleri sebebiyle saldırıya maruz kalmamalı. Bu linç kafasıyla gidilirse, eski ya da yeni fanatizmlerin oluşması kaçınılmaz."
6228,Fanatiklerin ülkesinde kim kendini güvende hissedebilir ki?
6229,Birilerinin güvende yaşaması başkalarının haklarının kısıtlanmasıyla olmamalı.
6230,"Demokrasi anlayışınız batsın dedirtmeyin, rica ederim!"
6231,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6232,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6233,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6234,Konuk Yazar: Zeynep Ö.
6235,
6236,"Üvey anne denildiğinde hepimizin aklına Külkedisini’ni baloya götürmeyip yerleri sildiren, Pamuk Prenses’i zehirlemeye yeltenen, Hansel ve Gratel’i ormana terkeden sevimsiz ve merhametsiz kadınlar gelir. Üvey anne, babalarını çocuklardan kıskanan, sevgiyi, ilgiyi ve sahip olunanları paylaşmak istemeyen, çocuklarla rekabete giren kötü karakterdir. Ya yuvayı yıkmıştır ya da yıkılan yuvanın enkazı üzerine yeni bir bina yapmaya çalışıyor ve eski yuvanın yeniden kurulma ihtimalini tamamen ortadan kaldırıyordur. Bunun aksini ispatlayacak kadar merhametli ve üvey çocuklarını öz evladından ayırmayacak kadar iyi kalpli bir üvey anne varsa o bir melektir, insanüstü bir varlıktır, bir süper kahramandır, haberlere çıkmayı hak eden bir istisnadır."
6237,"Üvey annelik üzerine daha önce neredeyse hiç düşünmemişken şimdi hayatımın geri kalanını bu rolde geçirmeye hazırlanıyorum. Doğumuna şahit olmadığım, altı yaşına gelene kadar hiç tanımadığım, varlığından bile haberdar olmadığım bir çocukla aynı ailenin parçası olmayı planlıyorum. Bu yaşa kadar edindiğim tecrübeler, çocuklara karşı sınırsız sevgim, her yaştan çocukla saatlerce vakit geçirebilmem, yeğenlerimle bağlarım iyi bir üvey anne olmama yetmeyecek, çünkü bunların yanısıra hiç olmadığım kadar özverili, sabırlı ve olgun olmam gerektiğini biliyorum."
6238,"Evlilik kararını almak herkes için zorken ve benim için menüden yemek seçmek bile dakikalar sürerken şimdi sadece evleneceğim erkeği değil sahip olacağım çocuğu da seçiyorum. Hamilelikten itibaren değişen hormonların da etkisiyle tüm anneler kendilerine verilenden memnun ve canından bir parçayı doğal olarak severlerken, ben onu ömrüm yettiğince sevmeyi kendim seçiyorum. Eğer anneliği kutsal yapan şey biyolojikse bundan mahrumum. Benim genimi paylaşmıyor, onu karnımda taşımadım, emzirmedim, geceleri ağladığında yanında değildim, ilk kelimelerini duymadım, ilk yürüdüğü güne şahit olmadım. Ama ilk tanıştığımız gün onu, aynı ailenin parçası olmak, aynı evde yaşamak isteyecek kadar sevdim.  "
6239,"İlk karşılaşmamızda iki yabancı olmanın verdiği tedirginliğin üstüne bir de, “Annemi özledim, eve gitmek istiyorum.” diyerek babasına sarıldığında oradan kaçmak istedim. Böyle bir hayatı kaldırabilecek kadar güçlü olmadığımı düşündüm ve kendime kızdım. Kendimi olduğumdan daha iyi zannederek verdiğim kararlar hep hüsranla sonuçlandığı halde yine cüretkarlık ve cehaletin etkisiyle kahramanlık yapmaya kalkışıyordum. Tek düşündüğüm şey, oradan uzaklaşmak ve yaşananlar hiç yaşanmamış gibi hayatlarından çıkmaktı. Ama sonra buzlar eridi, el ele tutuştuk, şakalaştık, kedileri sevdik, yemeklerimizden birbirimize yedirdik, aynı bardaktan içtik. Veda anında bana sarılıp ayrılmak istemediğini söylediğinde sanki dünyalar benim olmuştu."
6240,"Onun sayesinde evleneceğim adamı sadece bir eş değil, bir baba olarak da tanıdım. Belki de bir kadının evlilik kararı alırken listesinin başında olan “İyi bir baba olmalı.” özelliğine bizzat şahit olmuştum. Kızını omzuna alışı, ona masal anlatışı, sökülen elbisesini dikişi ve kızının ona olan sevgisi ve hayranlığı benim de ona hayran kalmamı sağlamıştı."
6241,"Ne var ki, her şey bu kadar toz pembe olmayacak, bunun da farkındayım. Aynı evi paylaşmaya başladığımızda onun hayatına üçüncü bir yetişkin girmiş olacak. Annesinin ve babasının kurallarına benim kurallarım eklenecek. İki ev arasında gidip gelen o küçücük yavrucak, bambaşka bir kültürden biriyle daha birlikte yaşamayı öğrenecek. Bense disiplin ve müsamaha arasında bocalayacağım. Hata yaptığımda bir annenin hissedeceğinden çok daha fazla kendimi suçlayacağım. Onunla sadece aynı mekanı değil aynı erkeğin ilgisini ve zamanını da paylaşmaya çalışacağım."
6242,"Aynı anadili bile konuşmadığımız halde kalplerimizin birbirine bağlandığını biliyorum. “Baba, Zeynep teyze ailesini ve arkadaşlarını bırakıp bizim ailemizin parçası olmak için buraya gelecek. Onu özel hissettirmemiz lazım. O yüzden ona bazen Zeynep teyze bazen anne diyeceğim.” diyecek kadar akıllı ve düşünceli bir kız o. Annesini delicesine kıskanıyorum, böyle bir çocuğa sahip olduğu için. Ve Allah’a sonsuz minnet hissiyle doluyum, bana da onunla aynı ailede olma lütfunda bulunduğu için."
6243,"Kendime ve yazıyı okuyan herkese söz veriyorum; ben masallardaki kötü kalpli üvey anne olmayacağım, ama eminim o hep bir prenses kadar tatlı ve iyi kalacak."
6244,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6245,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6246,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6247,Konuk Yazar: Nebiye Arı
6248,
6249,http://www.emekveadalet.org/notlar/darbe-karsiti-gosteriler-ve-hedefteki-kadin-olmak/ adresinden alınmıştır.
6250,"15 Temmuz akşamı her şey biraz kaos halinde ilerledi. Uzun süre boyunca darbe olup olmadığına insanlar inanamadı. Bir kesim ise hemen sokağa fırladı ve tankları durdurmaya çalışırken canlarını yitirdiler. Allah onlardan razı olsun, çabaları zaferle sonuçlandı ve tabii ki yakınlarına sabır diliyorum zor bir imtihan yaşadıkları. Ben evdeydim ve sokağa çıkamamak için de sebeplerim vardı. Evimde jet seslerinin yaşattığı sonic patlamalar camları ve evi sarsıp korku yaşamamıza sebep oldu. Çünkü Ankara’da meclisi ve halkı bombalayan gözü dönmüş darbeci askerlerin neler yapabileceğine dair bir görüntü oluşturuyordu zihnimizde. Darbe girişimi önlendi. 178 insanımızı kaybettik ve onlarca insan yaralandı."
6251,"İlk geceden sonra daha çok insan sokağa çıkmaya başladı. Darbe girişimi önlendi ama tehlike sürüyor yönlü bir sürü açıklama geldi. Sonra göstericilerden ırkçı bir grubun Ankara’da Suriye’lilerin yaşadığı bir bölgeyi yakıp yıktıklarını öğrendik. Hatta Alevilere yönelik saldırı girişiminin bir kısmı engellenmiş, bir kısmı da farklı bölgelerde birkaç evi yakıp bazı vatandaşlara saldırmışlardı. Hayatım boyunca eylemlere katıldığım için eylemci sayısı ve eylem organizasyonu büyüdükçe kontrol edilmesi zor bir insan kitlesi olduğunu da gözlemledim. Ama topluluğun birbirini eğittiği ve kontrol altına aldığı büyük eylemler de gördük ve yaşadık bilfiil."
6252,
6253,Seküler kesimden insanların sokağa çıkan topluluktan korktuğu bir çok yazı ve paylaşım gördüm. Onların bu korku ve çekincelerini anlayabiliyorum. Ben de geziye katıldığım zamanlar benzer korkuları yaşamıştım. Alanda çokça sözlü tacize uğramış ama tacizciler dışında bir kitlenin de var olduğunu görerek o korku halinden sıyrılmaya çalışmıştım. Bu korkuların birbirini tanımama ve yaşamlarına yabancı olma  halinden de kaynaklandığını düşünüyorum.
6254,"Şu anda yaşanılan ve özellikle seküler kesimden kadınlara yönelik gerçekleşen sözlü tacizler ülkede hâkimiyetini asla kaybetmeyen “erkek dili”nin bir ürünü. Herhangi bir siyasi tartışmada dahi her kesimden kadınları ve kadınlığı aşağılayan küfürler ile karşılaşıyoruz. Darbe karşıtı gösterilerde de azınlık olan bir grubun bu şekilde eylem, slogan ve pankartlarını maalesef gördük ve eleştirdik. Cumhuriyet kurulduğu tarihten beri  iktidar olan siyasi düşüncenin ötekisi olan kadını tahkir ederek hedef tahtasına oturttuğu da kabul edilmesi gereken acı bir gerçek. Onun için darbe karşıtı eylemlerde bulunan aklı başında insanların linç, nefret ve tacizlere karşı dikkatli ve uyarıcı olması elzem. Çünkü ötekinin hakkına sahip çıkmadan bir adalet tesis edilmesi mümkün değil."
6255,"Dediğim gibi o kadınların korkularını anlıyor, yalnız bu korkular üzerinden eylemcileri gerici, yobaz, Işid’çi ve cahil halk gibi tanımlamalar ile gömmek konusunda çok da anlayış gösteremiyorum, gösteremem. Çünkü bu hâl farklılıklar ile birlikte yaşama ihtimalini ortadan kaldıran bir toptancılığa evriliyor."
6256,"“Gezi’de başörtülü kadınlara karşı tacizlerde beraber yürümüştük peki şimdi neden bizlere yönelik bu tacizlere karşı başörtülü kadınlardan bir destek göremiyoruz” diyen feminist arkadaşlarımız var. Sadece gözden kaçırılan nokta; başörtülü kadınların  gezi direnişi içerisinde yer alıp bu tacizlere yönelik eylem kararı alan özne olduğu sanırım. Feministler de alanlara örgütlü olarak katılsa beraberce bu cinsiyetçi söylem ve yazılara karşı bir şeyler yapabilirdik. Ama darbe karşıtı gösterilerde kadın mücadelesinde yer alan Müslüman kadın gruplarının herhangi bir örgütlülüğü, gücü yok ve var olan gücümüzü de barışın sesini yükseltmek, bir arada yaşama masajını yaymak üzere kullanıyoruz."
6257,"HDP kadın grubunun “Gösteriler esnasında alanda kadın yok. Erkek hakimiyetinde eylemler” eleştirisini tamamıyla yanlış buluyorum. 15 Temmuz gecesi de dahil olmak üzere kadınlar hep alandaydı. Örgütlü bir şekilde olmasa dahi bu gerçek reddedilemez. Hatta 15 Temmuz gecesi sopasını[1], kamyonunu[2], çocuklarını[3] alıp sokağa dökülen, askeri araçları durduran[4] kadınlar azımsanmayacak kadar çoktu. HDP’nin bu yanlıştan kurtulup özür dilemesini şahsen beklerim. Yoksa ötekiler ve ezilenler olarak kadınlar birbirine değmeyip acılarını paylaşmadıkça ülkenin daha da yaşanılmaz bir yer haline geleceği kesin."
6258,"Elbette bunları söylemek sosyal medyaya düşen ve darbeci askerlerden birinin kız çocuğuna karşı cinsel saldırıda bulunma tehditlerine ve kadınları/kadınlığı aşağılayan sözler ile tüm kadınlar olarak birlikte mücadele etmemize engel değil!  Sokaklarda, camilerde, meydanlarda kadınlar aleyhine olan devlet politikalarına ve erkeklerin tanrılaşma arzusuna karşı, haklarımız için sonuna kadar mücadeleye devam!"
6259,"[1]
"
6260,
6261,"[2]
"
6262,
6263,"[3]
"
6264,
6265,"[4]
"
6266,https://www.youtube.com/watch?v=9Zly66ICaYo
6267, 
6268,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6269,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6270,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6271,Yazar: Meryem Selva
6272,
6273,"“Kalkışma”yı öğrendiğimde zihnim bir gün önce ve o gün yaşadıklarımla boğuşurken yüzümde gülücükler saçarak oğlumu uyutmaya çalışıyordum. Bir gün önce yaşadıklarımı yazdığım yazıyı yarın mı yayınlasak diye düşünürken, (şu yoğurdu sarımsaklasak da mı saklasak gibi oldu bu cümle de neyse) gruba bir bakayım diyerek elime telefonumu aldım. Whatsapp, Facebook, Instagram, Twitter derken kalakaldım. Oğlum uyanmasın diye kız kardeşime yazdım: “Televizyonu aç bir şeyler oluyor”. Kardeşimin tepkisi: “Gene mi Twitter”. “Yok öyle değil. Öyle, twitter. Ya aç işte sen Yavuz ayağımda”. Kardeşim: “Aaa asker köprüyü kapamış tanklarla”…"
6274,"
Sonraki günler malum. Şehitler, cumhurbaşkanının, Arınç’ın ve Abdullah Gül’ün konuşmaları, Facebook, Twitter, Whatssap, Kim?, Nerede?, Ne yapıyor?, Bir şeyler paylaşmış mı?, Ne yazmış?, Kınamış mı?, Tiyatro muymuş, gerçek miymiş yoklamaları… Yavuz çıldırmış, dikkatimi çekmek için duvar kağıdı bile yiyor, bir şeyler oluyor farkında ama ne? Haber kanalları zaten hep açık… Dışarıda olanlar tankların üzerine yürürken, klavye başında olanlar birbirini yiyor. İlk iki günün sonunda sokağa çıkmadığım halde kendimi bir uzay filminin başrol oyuncusu gibi hissetmeye başladım. Yaratıklar tarafından gemimiz ele geçirilmiş. Ben geminin kaptanı. Mürettebatımı arkama toplamışım. Gemiyle yaratıkların bulunduğu gezegen arasındaki köprüye patlayıcılar yerleştirmişim. Geminin kapağını tam kapatacağım bizden bir grubun geride kaldığını görünce bir “Ya Allah Bismillah” çekip çıplak ellerimle kapıyı alttan kavrayıp kapanmasın diye tutuyorum: “Hadi acele edin” diye bağırıyorum kendimce ama sesim arkamdaki mürettebatın sesinde kayboluyor: “Bırak onları. Onlar bizden değil”. “Nasıl değil? Aynı gemideniz. Hepimiz aynı yaratıktan kaçıyoruz”. Elimde telefon. Her sekmede sosyal medyadan farklı bir mercii. Kapağı tutmaya devam ediyorum."
6275,"Kafamı telefondan kaldırıyorum. Evimin hemen önünde yüzen kalabalığı izliyorum. Televizyon hâlâ açık. Yüzenlerin kahkahalarıyla “Ya Allah, Bismillah, Allahu ekber!” sesleri birbirine karışıyor. Oğlum bana doğru koşuyor: “Oyun oynayalım mı?”. “Hadi oynayalım” diyorum gülümseyerek. O itfaiye arabasını alıyor. Ben helikopterini. Etrafta çıkan yangınları söndürüyoruz. Bir de koltuk tepelerine sıkışıp kalmış yardım çağıran kepçeleri, vinçleri tek tek kurtarıyoruz. Telefon elimde. Yavuz oyuncaklarını fırlatıp atmaya başlayınca telefonu kenara koyuyorum: “Geldim, geldim. Bak orada da yangın var hadi söndürelim!”. Yavuz koşuyor hemen. Kepçe ya da vinç artık hangisi kaldıysa yangının ortasında, ona doğru koşup: “Merak etme seni kurtaracağım, sakin ol” diyor. İtfaiye arabasının hortumunu alıp, ağzıyla su püskürtme sesleri çıkararak arabalarını kurtarıyor. Güç belâ diller döküp uyutana kadar bu böyle devam ediyor. Yavuz ayağımda, telefon elimde."
6276,"
Dördüncü, beşinci, altıncı gün gelip geçerken, bir kalkışmanın diğer darbeleri, bir soruşturmanın diğer soruşturmaları hatırlattığı bu ülkede tarih okumasına Soner Yalçın’ın Efendi kitabıyla başlayan ben, sadece komplo teorilerini düşünüyorum. Televizyondaki kalabalık günbegün büyüyor. Evimin önünde yüzen kalabalık da. İçimdeki endişe ve korku da. Telefon hâlâ elimde. Google’da “Tank nasıl durdurulur?” sorgusu tavan yapmış. Sosyal medyada “Kimler Nurcu? Kimler paralel?” söylentileri prim yapıyor. Bense işi mizaha dökme derdindeyim. Mizah mesafe koyar. Mizah düşündürür. Mizah eleştirir. Mizahtan korkulur. Mizah iyileştirir. Bir provakatör 5 metre öteden nasıl anlaşılır? 3 adımda 1 hesabın FETÖ’cü olduğunu anlama kılavuzu, 1 iz 5 günde nasıl kaybettirilir? Darbeci bıyık stilleri, En etkili paralelden kurtuluş duası. Tövbesi kabul olunan FETÖ’cüler açıklıyor: Etkili tövbe etme yolları, Eniştenin tarihçesi, Hiçbir yerde yayınlanmayan boykot listeleri, Boykot edilecek paralel kuruluşlar, Bildiği 5 paralelciyi hashtagleyene İstiklâl madalyası hediye!, ceketle kurşundan korunma yolları… Videosunu çekiyorum, başa ceket bağlanma stillerini gösterip instagrama koyuyorum. Telefonu bıraktığımda yine aynı hisler ve yine aynı iki kalabalığın (yüzenler ve nöbet bekleyenler) ağırlığı altında eziliyorum. Mizah bu kez iyileştirmiyor. Çantamı açıyorum. 28 Şubat sakızını ağzıma atıyorum, uzanıyorum, gözümü kapatıyorum, zihnimdeki paralel yapı kutucuklarını okşayarak tek tek açıyorum."
6277,"
Cemaate ait bir dershanenin eski test kitaplarını saklayan depodan bozma odasındayım. Yaşım 12, başım örtülü. Önümdeki kitapçıkta soruları çözüyorum. Cemaatin olmayan bir özel okulda okuyorum. Notlarım iyi diye il genelinde bir sınava sokmak istiyor okul beni. Başımı açmak istemediğimi söylediğim için bir abla beni bu odaya bırakmış, gitmiş. 2 saat geçiyor, 3 saat geçiyor, 4. Saate yaklaştığımda bu testin süresinin bu kadar olamayacağını düşünerek odadan usulca ayrılıp merdivenlerden aşağı iniyorum. Sınıfların kapısı açık. Öğrencilerin ve öğretmenlerin başları da açık. Bir öğretmen sınavın cevaplarını yüksek sesle söylüyor, çözümlüyor. Bir o öğretmene bir de elimdeki kitapçığa bakıyorum. Sınava alınmadığımı anlıyorum. Kitapçığı çöpe atarak kimseye gözükmeden binadan çıkıyorum."
6278,"18’ime yeni girmişim. İstanbul’da özel bir dernekte Arapça, İngilizce ve İslami Bilimler üzerine verilen seminerleri takip ediyorum. Her seminer birbirine bağlı. 4 yıllık bir süreç. Kendi kendimize tuttuğumuz öğrenci evlerinde kalıyoruz. Her yıl başka bir ev. Bir gün kaldığım evlerden birini takım elbiseli adamlar rahatsız etmeye başlayınca üst komşuya çıkıyoruz arkadaşlarla. Evi soruyoruz. Bizden önce bir adam kapatmasıyla yaşıyormuş da, adam evliymiş de, karısı öğrenince karısının akrabaları gelmiş de, evi taramışlar da, o gelenler kadını arayan sevgilileri olabilirlermiş de… Bize yol gözüküyor tabii. Ev aramaya başlıyoruz. Bilenler bilir Fatih, Fındıkzade, Aksaray taraflarında doğru düzgün ev bulmak zordur. Diğer öğrenci arkadaşların evlerinde misafir kalıyoruz. Bazı arkadaşlarım cemaat evinde kalıyorlar. Sizi de görüştürelim diyorlar. Görüşüyoruz. Kabul edilmiyoruz. Zira biz örgün eğitimde değiliz. YöK tarafından tanınan bir diplomamız olmayacağı için bizi kabul etmiyorlar. O arkadaşlarımsa ev ablası. Açık öğretim de olsa resmi bir kurumda okudukları için evler onlara açık. Ama arkadaşlarım -samimi arkadaşlarım olunca tabii-, biz sizi misafir olarak kabul ederiz diyorlar. “Gelin kocaman ev”. İki aya yakın orada kalıp sonra memleketlere dağılıyoruz."
6279,"Gene aynı zaman dilimi. Bu sefer bir sonraki yıldı sanırım. O abla olan arkadaşım seminer çıkışı: “Hadi gene iyiyiz bak akşama maklube var evlerden sorumlu bir bölge ablasının evinde. Sen de gel.” diyor. E ayın sonu gelmiş. Babadan alınan harçlığın suyu çekilmiş. Yemek yemeği de oldum olası sevmişimdir zaten. “Hay, hay!” diyorum. Akşama buluşup gidiyoruz. Ziyafetimizi çekiyoruz. Üstüne Fetullah Gülen’den bir sohbet dinliyoruz. Sonra abla tek tek herkese kaçıncı sınıfta olduğunu, okulu bitirince ne yapacağını soruyor. Herkes tek tek cevaplıyor. Hizmete devam etmek isteyenlerin isimleri yazılıyor. Diğerleri okulları bitince hizmete devam etmeyeceklerini açıklıyorlar. Çay, kahve derken dağılıyoruz."
6280,Son bir kutucuk. 23-24 yaşlarındayım. Başörtüsü sorunu düzelmiş. Üniversitede okuyorum. Düğünüm varmış yaza. Dernekten arkadaşlarla birimizin evinde toplanmışız. Düğün davetiyemi dağıtıyorum. Her telden konuşuyoruz. Konu hükümetin Nurcu olan bazı isimleri devlet kadrolarından tasfiye etmesine geliyor. Konudan konuya atlamışız zaten tartışırken. Cemaati yerden yere vuruyoruz. Özellikle dinler arası diyalog mevzusundan dolayı. Derken konu 28 Şubat sürecinde sırf hizmet edebilmek için başını açıp okuyan ama sorun düzeldiği halde başları hâlâ açık kalan ablalara geliyor. Neden? Diye soruyorum. Arkadaş bu soruyu onlara da sorduğunu söylüyor. Cevap şuymuş: “Şimdi başımızı kaparsak kimliğimiz ifşâ olur”.
6281,"Yavuz mıkırdanmaya başlayınca kutucukları tek tek yerine gönderiyorum. Belki biraz daha uyur diye aklımda gezinen onca soruyla birlikte oğlumu pişpişlemeye devam ediyorum. Sakızın tadı kaçmaya başlarken her şüphelendiğimize “Ajan mı acaba?” diye yaklaştığımız o günler tekrar aklıma geliyor. Köşe başlarında başımızı açalım diye bekleyen polisleri, şapkayla derse girdiğimizi öğrenip de zırt pırt bizi suç üstü yakalamak için okula baskın düzenleyen müfettişleri hatırlıyorum. Büyüdüğüm zaman herhangi bir yerde herhangi bir üniformalı gördüğümde içimde beliren korkuyu hatırlıyorum. Darbe kalkışmasını düşünüyorum, şehitlerimizi düşünüyorum, OHAL’i düşünüyorum, sosyal medyada olanları, birbirini etiketleyip duranları düşünüyorum. Sorular büyüyor, büyüyor… Birçoğumuzun zihnindeki benzer kutuları düşlüyorum. O kutuları devirenleri, yakanları, o kutulara tapanları, o kutularla sevişenleri, o kutuları kullananları, o kutulara hiç temas etmemiş olanları, o kutulara sövenleri… Sonra kutu sahiplerini düşünüyorum. Zaman zaman kesişen yollarımızı, samimi olduğumuz zamanları, kavga ettiğimiz zamanları ve 15 Temmuz akşamını… Kutular renkleniyor, üst üste alt alta diziliyor. Bir el çocukken oynadığımız rubik kübüyle oynuyor! Kutuyu elinden alıp atıyorum. Kutular etrafa saçılıyor. Üzerlerinde soru işâretleri. Arkalarında yazanları okumaya çalışıyorum."
6282,"
“Ben hiçbir zaman bu yapıya dahil olmasam da, kutu sahiplerine soruşturma kapsamına dahil olsunlar ya da olmasınlar bir daha aynı gözle bakabilecek miyiz?”"
6283,"“O kutulara zamanında tapıp, onlarla sevişenleri, onca ölümden sonra “artık onlardan değilim” deseler de unutabilecek miyiz?”"
6284,“Tekrar samimi olabilecek miyiz mesela örgütten olmadığı açıklananlarla?”
6285,"Bu bir travma diyorlar, “Toplumsal travma”. Psikologlar, yaşanılan travmayı atlatmak için seferberlik ilân ediyor. Bir arkadaşıma yazıyorum Whatsapp’tan gitsin diye. “Ben güvenemem. Ya muhbirse?” diyor. “O yapıdan olmasam da sonuçta siyasi görüşümü öğrenecek!”"
6286,"
Yavuz uyanıyor. Dün akşam Boğaz Köprüsü’nde olan yürüyüşü izliyorum. İçten içe gurur duysam da bu bayram havası bittiğinde hiçbir şeyin eskisi gibi ol(a)mayabileceği düşüncesi beni boğuyor. Birden aklıma 3 Adam’ın bir tiplemesi geliyor:"
6287,https://www.youtube.com/watch?v=vxDPY_CRIq4
6288,"İyice Eda’ya bağladığımı görünce bir silkinip, televizyonu kapıyorum. Oğlumu alıp bir kahve içmeye dışarı çıkıyorum."
6289,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6290,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6291,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6292,Yazar: rumeysa ç.
6293,
6294, 
6295,"Ortamdan etkilenmiş olacağım, acayip analizlere gebeymişim, kimsenin görmediğini görüp kimsenin söylemediğini söyleyecekmişim gibi bir şeyler yazmak için bilgisayarın başına oturamadım kaç gündür. Bir aydınlanma anının ardından da, her zaman yaptığım gibi kendi hikâyemi yazmaya, paylaşmaya karar verdim."
6296,"Cuma akşamı bir arkadaşımız uzun yola çıkacaktı, onunla sahil şeridinde gezmeye karar vermiş, Çengelköy’e gitmiştik. Ardından o yanımızdan ayrıldıktan sonra Beylerbeyi’ne uğradık, çocuk biraz uyudu, biz biraz yemek yedik. Kısacası sakin ve görece güzel bir günün ardından evimize döndük. Ama nasıl zamanlama! Biz eve döndüğümüz andan itibaren haberler telefonlara akmaya başladı. Köprüyü asker kapatmış, daha biraz önce geçtiğimiz yerde askerler “Sıkıyönetim ilan edildi!” diye bağırıyorlarmış. Ya orada olsaydık ?! (Gözlerim yaşarıyor ara ara)."
6297,"Başta herkes terör saldırısı olduğuna ikna olmuş gibiydi, sonrasında yavaş yavaş darbe girişimine dair ihtimaller de dökülmeye başladı mesajlarda. Bir yandan çocuk oramdan buramdan çekiştiriyor, daha biraz önce kestirmiş, bir türlü uyumuyor. Sonra kısa zaman içerisinde bizim tedirginliğimizi hissetmiş olacak ki sakinleşti, yatağına bıraktığımda da uyudu çabucak, bizi kendi dehşetimizle yalnız bıraktı."
6298,"Sürekli whatsap mesajlarında, sosyal medyada ve bir yandan da açık olan televizyonda neler olduğunu anlamaya çalışıyoruz. Başbakanın açıklamasından sonra ikna oluyoruz, dehşetim daha da artıyor. İlkini tam hatırlamasam da, hayatımın ikinci darbesini de görüyorum galiba diyorum içimden, oğlum da ilkini hiç hatırlamayacak, çok şükür uyudu."
6299,"Sonrasında kronolojik bir sıra yok aklımda. Cumhurbaşkanının hayatta ve sağlıklı olduğundan emin olmak istediğimi hatırlıyorum. Sonrasında açıklama yaptığını ve rahatladığımı. İnsanları sokağa çağırmasının ne demek olduğunu anlamaya çalışıyorum, eşim çıksam mı diyor, korkudan izin vermiyorum. Çok korkuyorum. Zaten çocuk dünyaya geldiğinden beri daha çok korkar oldum her şeyden. Hele ki TRT’den malum metin okunurken başlıyorum hüngür hüngür ağlamaya. Bir yandan patlamayla karışık uçak sesleri. Sonrasında ortalık gerçek anlamda hareketlenmeye başlıyor buralarda. Bir yandan çatışma seslerini duyuyoruz, bir yandan tekbir seslerini. Bir yandan bir önceki gece çocuğun uyandırmasından neredeyse hiç uyumamışım , gözlerim kapanıyor, sonra birden dehşetle uyanıyorum."
6300,"Sonra ya sokağa çıkma yasağı olursa cidden diye suyu ekmeği kontrol ediyorum. Oğlana yetecek kadar su var. Ekmek yok ama un var, tamam. Bu dehşetimi görünce eşim beni sakinleştirmeye çalışıyor. Bak, diyor, herkes sokakta. Bitecek bu da inşallah sabaha kadar, sakin ol. Olacak iş değil zaten. Daha o zamanda bile tiyatro diyenler, komplo diyenler… Düşünüyoruz, tartıyoruz, asla böyle bir şeyin mizansen olduğuna inanmıyoruz. İnsanların mizansen uğruna ölebileceğine hiç inanmıyoruz, inanmak istemiyoruz, inanmamaya devam ediyoruz."
6301,"Arada okunan ezanlar, selalar… Hayatımda bir ezanı duyduğuma bu kadar sevinmemiş olabilirim. Demek ki insanlar cidden dışarıdalar, sıkıyönetim demelere, sokağa çıkma yasaklarına falan kulak asmamışlar. Bir yandan ezandan tedirgin olanların mesajlarını okuyorum whatsap ve sosyal medya üzerinden. Hem sinirleniyorum, hem üzülüyorum. Tencere tava zamanında korkan anne babalarımızı hatırlatıyor birileri. Ezanların da, tekbirlerin de böyle bir imgesi olduğunu bilmeyen biri değilim. Ama diyorum, böyle bir ortamda değiliz şu an. İnternet, televizyon bile kesilmeye çalışılıyor. İnsanlar camiler üzerinden haberleşmeyecek de nereden haberleşecek? Sokağa çıkılmasından korkmak ne demek? Ne zaman korkar olduk sokağa çıkılmasından?"
6302,"Tam o esnalarda annemden fotoğraflar geliyor, bir bakıyorum onlar da dışarıda! Bir yandan acayip korkuyorum, bir yandan da hayranlık duyuyorum cesaretlerine. Tankların altında ezilmiş arabalar, tankların üstünde insanlar, karanlık, kan… Her patlama sesinde aklım annemlerde. Onlar da artık eve giriyorlar, hem eve girdiklerine rahatlıyorum, hem de eve girecek kadar ortamın iyileşmiş olduğunu düşünerek rahatlıyorum. Orayı kolay kolay terk etmeyeceklerini anlıyorum."
6303,"En son artık sabaha karşı ayakta duracak halim kalmıyor, yatağa geçiyorum. Pencere açık. Evimiz Boğaziçi Köprüsüne çok yakın, köprüden aynı anda hem tekbir sesleri geliyor, hem çatışma sesleri… Arada ezanlar okunuyor. Patlama sesleriyle yerimden sıçrıyorum ama kendime gelemeyip tekrar uykuya dalıyorum. Hayatım boyunca unutmayacağım sesler."
6304,"Tüm bu çılgınlığın sabahında uyandığımda kendimi garip bir analizler ve argümanlar çukurunun içinde çırpınırken buluyorum. Ama en çok birbirini tanıyan, en azından tanıdığını düşündüğüm insanların birbirine düşmesine bozuluyorum. Bir de beni tanımadığı halde benim hakkımda yargıda bulunanlara. Yine aynı kefeye koymacalar, söylenenin üstüne bin ekleyip yorum yapmalar, yargılamalar… Ben de kendimi “sevgi kelebeği” ilan edip herkese dert anlatmaya çalışıyorum. Dışarıdakilerin hepsinin cihatçı olmadığını bir tarafa, sivil insanların silahlanmasının, idamın kabul edilemez olduğunu diğer tarafa söylemeye çalışmaktan yoruluyorum."
6305,"Bir de arada kadınlara taciz haberleri, garip görseller, her tarafı erkeklik kokan garip açıklamalar, tacizkar ifadeler, hatta iğrenç sözler düşüyor önüme. Ne tepki vereceğime şaşıyorum artık. Ama sanırım kendimi şu an en çok, süreçte paralize olup bu konuda bir şey yapmamış, yapamamış olmakla suçluyorum. Yine her şey öncelendi, kadınların ve diğer ayrımcılığa uğrayan grupların maruz kaldıkları “böyle ciddi bir zamanda” konuşulamaz oldu. Keşke bu süreci öyle bir dönüştürsek ki herkese barışmayı anlatabilsek. Böyle meselelerle dertlenenler bir araya gelsek. En azından birbirimizin yüzünü görsek, korkularımızla yüzleşsek. Ne dersiniz? Olur mu ki?"
6306,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6307,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6308,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6309,Yazar: Feyza
6310, 
6311,"Sokağa çıkan halk konusunda gerilimli tartışmalar içindeyiz. Herkes kendi seslerini alıp çıkar sokağa, tencere tava sesinden ürperen insanlar şimdi tekbir sesleriyle sokaktalar. Onların tekbirleri de başka bir korku üretiyor. Bense bu meseleyi bu gerilimden çıkarıp, “savaş” bağlamında düşünmeye çalışıyorum. Televizyonda, ağır yaralı bir yakınını hastanede bekleyen bir adam “vurulduğuna değil kurşunun geldiği yere yanıyorum” dedi."
6312,"Görünen o ki Türkiye’nin doğusu için savaş neyse, batısı için darbe oymuş. Siyasi görüşümüzden bağımsız olarak hepimizi on yıllar sürecek bir şiddet ve siyasetsizlik ortamına götürecek tanklara karşı kendini savunmak ve gücü yettiğince mücadele etmek hakmış. Üniforma siyasete ağır silahlarla müdahale ettiğinde “Batıdakiler” için saygınlığını ve meşruiyetini kaybedip düşmanlaşıyormuş."
6313,"Şimdi darbeye karşı yalınayak yürüyen Batıdakilerin anlaması gereken bir hakikat var ki, bugün sokaklarda sivillere yöneltilen silah ilk defa sivilleri vurmadı. Batı’nın savaşında kendini savunanlar, bugün hain dedikleri askerlerin işledikleri başka suçları da görecekler mi? Olağanüstü hallerle, faili meçhullerle, ablukalarla işledikleri suçların cezasızlığından güç devşirdiklerini, bu cüretin, bu temelsiz özgüvenin ellerindeki kandan geldiğini hep birlikte anlayacak mıyız?"
6314,"Bir umut varsa, önümüzdeki büyük sıkıntılara rağmen savaşa, darbeye, militarizme beraber karşı koymaktan geçiyor. Karmaşadan, eksenimizi kaybetmekten, kaosu fırsata çevirmek isteyenlerden korkuyoruz. Ama korkuyla bir yere varılmaz. Bütün korkuları bertaraf etmek için barışmaktan başka çaremiz yok. Hepimiz birbirimizle barışalım. Militer bir rejim en büyük ortak korkumuzsa, militarizmi faşizmi her yönüyle konuşalım. Çok yorulduk çok yıprandık. Yeni bir yol bulalım. Birbirimizin sesine kulak verelim. Birbirimizin korkularına kulak verelim. Sonsuz kere haklı olmaktan vazgeçelim. Yıllardır yerleşmiş öfke ve nefret ekseninden bir adım geri atalım. Kendimizle yüzleşelim. Bizi barışa götürecek ortak alanlar inşa edelim."
6315,* Yazıya şu linkten de ulaşabilirsiniz: http://www.sivilsayfalar.org/batinin-savasi-darbe/
6316,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6317,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6318,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6319,Yazar: rumeysa ç.
6320, 
6321,"Yakın zamanda Facebook duvarımda bir durum güncellemesi paylaştım ve beklentimin çok üstünde olumlu-olumsuz tepki aldı. Önce yaptığım güncellemeyi az biraz açıklamak, sonrasında da verilen tepkilerin ne kadar yerinde olduğunu bilmeyerek ve yorum yazanların affına sığınarak bir kategorizasyon ve değerlendirme yapmak istiyorum."
6322,Durum güncellemesi şöyleydi:
6323,“Bugün Moda’da çay içerken birkaç yaşlı teyze tarafından başörtülü olduğum için taciz edildim açıkça.
6324,"28 şubat edebiyatı yapayım diyorum, gülesim geliyor. Zaten bir suredir mağdur olmamız da yasak"
6325,"Azıcık sinirleniriz geçer artık, n’apalım”"
6326,"Nedendir bilinmez, yazılan yorumların çok büyük bir kısmı sadece olayın kendisine odaklandı. O yüzden öncelikle bu yazıda olay sonrasındaki ifadelerimi açıklama gereği duydum. Başıma gelen taciz olayını “28 Şubat” bağlamında ifade etmek istemediğimi söylemiştim önce. Yani ilk olarak hem “Allah’ım neler çektik, hep çekiyoruz, kahrolsun CEHAPE zihniyeti” demek istememiştim. Bunu bir “çekemiyorlar bizi” söyleminin bir parçası haline de getirmek istemiyordum."
6327,İkinci olarak ise son dönemde özellikle “muhalif” kesim içerisindeki çokça rahatsız olduğum bir eğilime dikkat çekmek istemiştim: İktidardaki partinin sempatizanlarının ya da bu kişilerle dış görüntü ya da dini inanç üzerinden ortaklığa sahip herhangi bir insanın mağduriyetini geçersiz kabul etmek. Yani iktidarda olduğumuz için (biz kimdi?) artık mağdur olamazdık.
6328,"Kısacası bir taraf tüm bu nefreti kendi işine yarayacak şekilde kullanmak ve üzerinde yükselmek niyetindeyken, diğer taraf da tüm hassasiyet iddialarına rağmen gerçek bir nefreti ve mağduriyeti kendi hiyerarşisinde gerilere, çok gerilere atıyor diye düşünüyorum. Ben ve benim gibiler ise bu pinpon maçında orta yerde kalmış, bir o tarafa bir diğerine bakıyoruz, kendimize sıra gelmeyeceğinden emin olarak bir şeyleri sineye çekiyor, hayatımıza devam ediyoruz."
6329,Peki kimler neler dedi durum güncellemesine?
6330,"İlk kategori: Empati kuran başörtülüler. Bu kategorideki kişiler kendi başlarına gelen hikâyeleri paylaştılar. Bu sayede başörtülülere dair nefretin garip bir şekilde yoluna devam ettiği görülmüş oldu. Ben bile şaşırdım bu kadarına diyebilirim. Türkiye’nin farklı yerlerinden geldi örnekler, ama çoğu “gettolara girmeye cesaret eden başörtülü kadınların” hikâyeleri oldu."
6331,"İkinci kategori: “Beni de mini etekli teyzeler taciz ediyor”. Yaşanan olayın farklı toplum kesimlerinde de farklı gruplarla karşılaşmalar şeklinde yazıldığı söylendi bolca. Burada yoğunluklu olarak yaşanılanların ortaklığına ve yaygınlığına dikkat çekmek isteyen ve ortak mücadeleyi umut edenler yorumlar yazıldı. Böylece, karşılaştırma yapmadan, sıraya sokmadan böylesi bir ortaklığa işaret etmek ve yine böyle bir algıya sahip olmak ne kadar zormuş onu gördük."
6332,"Bunlar dışında üzüntüsünü belirtenler, hatta kadınlar adına özür dileyenler, her konuda böylesi bir müdahalede bulunacak teyzelerin varlığına dikkat çekenler… Çokça yorum oldu. Durum güncellemem herkese açık olduğu için linkine bakıp kendisini de inceleyebilirsiniz:"
6333,https://www.facebook.com/rumeysa.camdereli/posts/10154327092358826
6334,"Muhakkak ki yaşadığım olayın benim ait olduğum sosyal sınıfla ilgisi var ama yine de Türkiye’nin birçok yerinde hâlâ başörtülülere yönelik ayrımcılık devam ediyor, bunu görmezden mi gelmemiz gerekiyor? Ya da cidden benden çok daha ağır mağduriyetler yaşayan insanlar var Türkiye’nin her yerinde. Orada sıraya girip, “asıl” mağdur olanlar hakkını alana kadar susmam mı gerekiyor? Bu iki soruya da benim cevabım hayır. Muhakkak ki durum güncellememe yorum yazanların da cevabı hayır olacaktır. Ancak cidden bu kadar net bakabiliyor muyuz olaya? Hâlâ “ama”larımız var mı?"
6335,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6336,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6337,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6338,Konuk Yazar: Fatma Ş.
6339,
6340,"Özgürlük kelimesine bu kadar düşkün olup, bizim kadar yanlış anlamış bir millet var mıdır acaba? Söylem olarak özgürlük güzel bir kelime evet, doğru kavrayıp hayatımıza da dürüst bir şekilde geçirebilsek belki yaşadığımız bir dolu olumsuzluk başımıza gelmemiş olurdu. Lakin bu kelime o kadar gelişigüzel, o kadar sadece birilerine özgü hale indirgenmiş durumdaki insanın sinirleri bozuluyor. Sinirleri bozulunca da “Bi dakika ya e biz bütün bunları yaşarken siz özgürlük anlayışınızı kiraya mı vermiştiniz?” diyesi geliyor insanın.  Bilirsiniz Türkiye’de özgürlük kelimesine en çok üniversiteler ile güzellemeler yapılır. Özgürlük ve demokrasi yuvalarıdır oralar. Hele bazıları ‘en özgürlükçü’ olmaları ile ayrışır diğerlerinden. Demokrasi kuşlarının yuva yaptığı bu dallar çok narindir bu arada, fazla yüklenirseniz hemen kırılabilir!"
6341, 
6342,"Bilgi Üniversitesi’nin ne kadar özgürlükçü, inançlara saygılı, her anlayıştan kişinin birlik içinde yaşadığından bahsedilir. Türkiye’de hiç bir zaman üniversiteler özgür olmamıştır. Diğerlerine göre daha özgürlükçü olduğu söylenilen okullar vardır sadece. Yani en özgürlükçüler. Bunlardan  biri de Bilgi Üniversitesi’dir evet.  Daha özgürlükçüdür çünkü başörtülü kızlar olarak herkes başını açmak zorundayken biz şapka ile girebildik! Lgbt kulübü açılmıştır mesela, kimsenin cesaret edemediği konferanslar düzenlenmiştir, bitirme projesi olarak okulda porno çekebilmişlerdir…  (gerçi iş medyaya yansıyınca okul özgürlük anlayışından ödün verip projeyi iptal etti )"
6343, 
6344,"Bilgi Üniversitesi mezunu olduğum için her zaman gurur duydum. Özellikle mezun olduğum İletişim Fakültesi, benim bölümümde Türkiye’de en iyi eğitimi veren okul desem abartmış olmam. Fakat başörtülü biri olarak aykırı denilebilecek bir bölüm seçmiştim dolayısı ile tek başımaydım. Tek başına olmak zorlukları yanı sıra çok fazla şey öğretmişti bana. Mesela gerçekten özgürlükten yana olmak ne demekti? Ve gerçek demokrasi nasıl olurdu?"
6345, 
6346,"Yaratıcılıkla ilgili bir ders… Dersten aklımda kalan yaptığımız meditasyonlar sadece. Evet meditasyon yapıyorduk farkındalık algımızı geliştirmek için. Farkındalık seviyesini yükseltmeye çalışan ama farklılıklara tahammül edemeyen bu hocanın dersinde, nasıl olduğunu anlamadığım bir şekilde konu başörtüsüne, başörtülülere, İslam’a gelmişti. Sınıftan sesler yükselmeye başlamış ve hocanın tek yaptığı şey ise yükselen seslere onay vermekti. “Hocam savaşta öleceğimi bilsem Ülker yemem!’’, “Hocam o başörtülüler varya bir giyiniyorlar benden çok dikkat çekiyorlar.’’ Başörtülü biri olarak ben hala sınıftayım evet hoca da benim gözümün içine bakıyor. Mutluluktan dört köşe tam da istediği olmuştu. Bu sırada ön sıralarda oturan bir erkek arkadaş bana dönüp “Sana söz hakkı doğdu”, dedi. Söz hakkı?! Nerde? Tek başıma beni linç etmeye hazır vaziyette bekleyen, bizzat hocanın kışkırtmaları ile beni tartışmanın içine çekmeye çalışan toplulukta mı? Sustum, gözümün içine bakıp başörtüsü hakkında atıp tutulmasına izin veren ‘özgürlükçü’ hoca karşısında. Aynı hoca bir gün bana “Sizin inandığınız İslam dini bu kadar işte” dedi ! Sok olmuştum, kadın yüzüme baka baka inandığım dine hakaret etmişti. Öğrencinin mahremiyet alanını ihlal ederek ses kaydı aldığını söyleyenler, aynı mahremiyet alanında benim inancıma ve bana hakaret etme hakkına sahipti. Bu çok ‘özgürlükçü’ hocamız bize sürekli Gandi’den, Rumi’den söz ediyor ve önyargılarımızdan arınmamız için defter tutturuyordu. Önyargılarımızı o deftere yazıp, azaltmaya çalışıyorduk. Grup arkadaşlarım ile birlikte verdiği proje hakkında konuşmak için yanına gittik. Ünlü bir kişiyi seçmemiz gerekiyordu projemiz için. Biz de Yılmaz Erdoğan’ı seçmiştik. Yanına gidip fikrimizi söyleyince önyargılarımızdan arınmamızı söyleyen hoca bize dedi ki “Ne yapacaksınız o Allah’ın Kürtünü başka adam mı kalmadı?” ! Bu sefer tek başıma şok olmamıştım neyse ki, grupça neye uğradığımızı şaşırdık ve hocanın yanından ayrıldık. Kendi aramızda nasıl böyle bir şey söyler diye tartışırken, inşallah aramızda Kürt bir arkadaş yoktur diye düşündüm."
6347, 
6348,"Yine bir gün bu hocanın başka bir dönem almak zorunda olduğum  dersindeyiz. Bir ara sınıftan çıktım. Geri döndüğümde sınıftaki konuşmalar dikkatimi çekti ve içeri girmedim. Bir kaç saniye kapının dışında bekleyip,  şoku atlatmaya çalıştım. Yükselen sesler şöyle idi: “Madem olay dikkat çekmemek neden öyle güllü müllü, rengarenk başörtüler takıyorlar!” Şak diye sınıfın kapısını açtım, içeri girdim. Hoca dahil bütün sınıfta kuzuların sessizliği, yüzler şokta! Hani bir ortamda birinin dedikodusu yapılır ve o kişi aniden içeri girer, yüzlerde yakalandık ifadesi olur ya heh aynı o ifade işte. Hala merak ediyorum hiç bir şekilde derse bağlı olarak başörtüsüne gelemeyecek olan konu yine nasıl oraya gelmişti acaba?! Derste olan arkadaşıma konu nasıl buraya geldi diye sormuştum ama o da hatırlamıyordu."
6349, 
6350,"Üniversite sınıflarında fikirler tartışılmalı, konuşulmalı ve yeni pencerelerden bakmasını öğretmeli hocalar, hocalarımız. Fakat taraf tutarak, çoğunluğu arkasına alıp azınlığı ezerek, farklı düşünen öğrencilerin varlığına tecavüz ederek, yok sayarak değil. Aykırı olmak özgürlükçü olmak demek değildir. Ve eşitlik sadece aynı okulun kapısından hepimizin içeri girebilmesi hiç değildir."
6351,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6352,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6353,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6354,Konuk Yazar: Kübra Nur Güllü
6355, 
6356,"Geçen gün facebook duvarımda bir kimsenin ‘yetim ve öksüzlere bayramlık kampanyası’ adı altında bir albüm paylaştığını gördüm.  Buraya tek tek yardım yapılan çocukların fotoğrafları ellerinde poşetlerle konmuş ve hatta kimi fotoğrafa dul anneleri de dahil edilmişti.  Çocukların arasında koltuk değnekli olup eline ayakkabı tutuşturulanından, üzerinde alınan elbiseyle çekilmiş mahçup duruşlu kızlara; hatta ileri derecede engelli olup bebek arabasında yatan ve ne olup bittiğinin farkında olmayanına kadar bir sürü çocuk vardı. Yani albüm yardım yapılan her bir çocuğu tek tek ifşa etmekte idi. Dahası albümde 20 kadar insan (bayramlık alınan mağaza sahibi de dahil) etiketli ve albüm bu kişilerin sayfasında paylaşılmış durumdaydı. Ben gördüm, o gördü, şu gördü derken bu çocukların fotoğrafları elden ele ‘yardıma muhtaç’ etiketi altında geziyordu kısacası. Kan beynime sıçradı."
6357,"Öfkemi bastırıp kibar bir dille, belki çocukların fotoğrafını kaldırır umuduyla, yorum bıraktım.  Allah’ın selamını verip, iyi niyetli güzel bir hayır yapıldığını ama çocukların resimleri yerine sayı, grafik gibi görsellerin konmasının daha yerinde olacağını yazdım. Benim yorumum şahıs tarafından anında silinip, “Maşallah canım ne de güzel hayır!” minvalindeki yorumlaşmalara devam edildi. “Hayır, dedim kendi kendime, hiç de öyle  değil!”  Duramadım mesaj attım. Kah uzlaşmacı dille, kah tartışma boyutunda yaptığının bir suç olduğunu anlatmaya çalıştım, olmadı. Çok seviyesiz cevaplar aldım. Benim saygısızlığıma, terbiyesizliğime, sapıklığıma vardı karşı tarafın her cümlesi. Hatta o çocukların zaten Suriyeli olduğunu ve bana söz düşmediğini söyledi. Nasıl bir mantık? Ne farkeder? Ben çocuk diyorum, sen bana Suriyeli diyorsun. Kellim kellim lâ yenfâ durumu söz konusuydu kısaca, daha da uzatamadım. Keşke dedim diyanet, aile bakanlığı ve yahut herhangi bir yetkili kurum kılını kıpırdatıp bu tarz durumlar için bir şikayet hattı oluşturmuş olsaydı da  sildirebilseydim albümü. Engellendiğim için albüm hala orada mı bilemiyorum ama muhtemelen oradadır. Çok üzgünüm."
6358,"Bizim öğrendiğimiz din bu değil. Müslüman insan evvala düşünmekle yükümlü. Ki böyle bir davranışın olumsuz sonuçlarını düşünmek çok da zor değil. Yapılan resmen o çocukların özel hayatlarına saygısızlıktır, onurunu gururunu zedelemektir.  Ailelerin kendi çocuklarının fotoğraflarını sosyal medyada paylaşması bile bir tartışma konusuyken, sen kalkıp sahipsiz dediğin o çocukları böyle ifşa ediyorsun. Dahası hiç kimse aciz kaldığı durumun fotoğraflanıp yayınlanmasını, dağıtılmasını istemez. Az biraz empati. Üç kuruşluk kıyafetler asla o çocuklarının karakterini ezmenin bedeli değildir. Acaba fotoğraf çekerken çocuklara ne dedi de çekti? Paylaşmak için izin aldı mı? Sanmıyorum, zira o çocukların çoğu poz vermenin ötesinde kameraya alınmaktan ötürü omuzları düşük, sıkıntılı duruştaydılar. Kıyamadım.  Sen gerekirse o giysiyi de alma, ‘yardıma muhtaç sabi sübyan’ diye çocukları elaleme afişe de etme. Çok istiyorsan git çeşme yaptır, çek boy boy fotoğraflarını, as her yere. “Hayrın kabul olsun hemşire” derim, zerre de umurumda olmaz gösterişin. Ama burada durum farklı. Sen o iğrenç telefonunu çıkarıp çocukların gözüne soka soka fotoğrafını çekmişsin. Çocuklara bu anlarını belgelediğini göstermişsin, yavrum sevindiyse bile sen içine etmişsin saygısızlığınla."
6359,"Artık şurada bir anlaşalım: Kimse sırf yardım ettiği için bir çocuğun fotoğrafını yayma hakkını almaz!  Kimse güya ‘sanatçı’ olduğu için fakir, çöp kenarında yiyecek arayan, kaldırım üstü uyumuş  ve benzeri çocukların kimliğini ifşa edecek şekildeki fotoğraflarını ‘bilmemne photography’ sayfasına koyma hakkını elde etmez! Ve kimse kendince süper düper köy öğretmeni olduğu için iki dura bir çocukların saf niyetli davranışlarını, kimliklerini belli edecek şekilde, sosyal medyaya meze etme hakkına sahip değildir!"
6360,Sosyal medya üzerinde bunların tükendiği günleri ümitle bekliyorum. Daha çocuk hakları üzerine almamız gereken baya bir yol var. Her adım kıymetli.  Selam ile.
6361,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6362,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6363,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6364,Konuk Yazar: Bayramkaçıran
6365,
6366,"Bayramlık, bayram şekeri, bayram yemeği, bayram harçlığı, bayram hediyesi… Çocuklara bayramı sevdirmek için onca çaba gösterilmiş ama pek işe yaramamış olacak ki; çocuk gençliğe erdikçe bayrama hevesi azalmış. O nedenle olsa gerek, ilk gençlik yıllarımız evde elinde kolonya ve şekerle hiç gelmeyecek çocuklarını bekleyen yaşlı insanlara dair filmler, reklamlar, diziler izleyip vicdan azabı çekmekle geçti. Çocukluğun keyfi oldu mu sana vicdani bir yük? "
6367, 
6368,"Ben de her çocuk gibi bayramları sevdim. Orta yaşlarıma gelene dek de bayramda aile büyüklerini ziyaret etme sorumluluğunu sorgulamadım. Hâlâ da bayramda kimsenin yalnız kalmasına gönlüm razı gelmez. Bu bayram da gelmedi. Fakat başka bir şey oldu. Bayramları pek o kadar sevmediğimi yüksek sesle kendime itiraf edip, bu vicdani yükü biraz sorgulayasım geldi. Gerçekten de hikaye yıllarca fedakarca çalışmış ebeveynlerin yılda iki seferlik ziyareti hak etmesinden mi ibaret? Onları ziyaret etmekten kaçınan evlatlarının ne kadar kalpsiz, nefsine düşkün, aile değerlerinden nasibini almamış yoz insanlar olduğunu mu düşünmek gerek? Tersinden bakarsak, o kolonya şişesi ve şekerliğin arkasına gizlenmiş birtakım gizli niyetler, çabalar, ihtiraslar, hain planlar ve projeler yok mu yani? Bir bakalım. "
6369,"Oğlanı aile işinin başına geçmeye ikna etmek, efendim kızın biraz kulağını çekmek, yok işte ele güne karşı gelinimiz her bayram gelir diyebilmek, oğlana en sevdiği yemekleri pişirip evinde aç kalıyor muamelesi çekmek, torunların yetiştirilme tarzından şikayet etmek, onlar için konan kuralları çiğneyerek oğlana/kıza/geline bir gol daha atmak… Uzar gider bu liste. Ebeveynler yaş aldıkça geçmişe dönük öfkeleri, gerginlikleri, pişmanlıkları artar, aynı oranda hain planlarda yaratıcı evrelere geçerler. Bayrama dair pompalanan vicdan yükü, bütün bu yaratıcılığın en çok güç aldığı kaynaktır. Eninde sonunda gelecekler, hiçbir zaman olmazsa önümüzdeki bayram… Nitekim gelirler ve geldikleri gibi tuzağa düşerler. Aynı günün akşamına başlar gerginlikler, atışmalar, somurtmalar. Kafalar ve duygular karışır. Her şeye rağmen buradayız, kısa süreliğine bir aradayız, bu geçip gidecek, geriye aile olduğumuz hayali kalacak diye sabreder herkes. Birbirinin huzursuz edici varlığına şükreder. "
6370,"Şimdi bu kumpasçı anlatımdan biraz sıyrılıp bu huzursuz edici birlikteliği biraz deşelim. Aileyi aile olarak tutmanın, bayramı bir aile buluşma zamanına dönüştürmenin motivasyonuna bakalım. Elbette ebeveynlerimiz (her zaman) bizim ve kendilerinin iyiliğini isterler. İyiliğimiz, bizi bir arada tuttuğuna inandığımız şeylerin bizi birarada tutmasını sağlayarak birarada kalabilmemizde gizlidir. Biraz karışık mı oldu? Anlatayım:"
6371,"Misal aslında aile evi diye döndüğümüz yeri aile evi yapan şey, bizim oraya dönüşümüzdür. Aile işini aile işi yapan, aileden birinin onu aile işi olarak sürdürmesine bakar. Aile yemeği, kendine aile diyenlerin bir aradalığıyla aile yemeği vasfını kazanır. Tekrarlanmadığı sürece bir sabun köpüğü gibi anlamı sönüp gidecek, birbirine yaklaştırma gücünü kaybedecek kırılgan ortaklıklar. Bayram bu kırılganlığa karşı en garantili rutindir. Yılda bir veya iki kez gelinen evi aile evi diye tescillemek, ailenin bir hayal olmaktan çıkıp cismanileştiğini görmek, gördükçe yaşadığı hayattan emin olmak, her şeye değdi demek, evet her şeye değdi… Bir araya gelenlerin konuşup da illa bayramı zehir edecekleri aile krizlerine, siyasi uyuşmazlıklara, maddi çıkar ilişkilerine, kadınların yemek yapıp servis yetiştirirken döktükleri tere, gelene gidene, gereksiz yere sorulan sorulara verilen kaçamak cevaplara, “Her şeye değdi…” diyebilmek. Zira başka şehirlere, başka hayatlara dağılmış onca insana aile diye bir çatı verilip, bu ailenin bütün duygusal yükü en azından yılda iki kez hatırlatılmayacaksa, öyle ya, neden sürdü onca yıllık evlilik? "
6372,"Böylesine yıllanmış ve üst üste yığılmış maddi, manevi yatırımın bir aileye dönüşmesi bunca kırılgan, rahatsız edici birlikteliklerle mümkün olduğu için bayram ülke büyüklüğünde bir hareketlilik oluşturacak, otobanlarda trafiği kilitleyecek, şekerci çikolatacıları zengin edecek duygusal bir kapasiteye sahiptir. Yaşanan mutsuzlukların, gerilimlerin, hayal kırıklıklarının adı fedakarlığa çevrilir, yemekler pişer, kolonya ve şeker hazırlanır, çoluk çocuk beklenir. Ne de olsa biz bir aileyiz. "
6373, 
6374,Herkese iyi bayramlar!
6375,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6376,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6377,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6378,Konuk Yazar: Betül Duran
6379, 
6380,
6381,Bugün Madımak olayının bana anımsattığı duygu: merhamet
6382,"Madımak hadisesi gerçekleştiğinde ben 12 yaşındaydım. Gazete mi, televizyon mu, konuşmalar mı bilemiyorum, hatırladığım şey, bir gruba duyulan öfke idi."
6383,Katliamda ölenler için öldürenlerin haklı olduğu savunusu idi.
6384,Bir kesime duyulan merhametsizlikti.
6385,Bir kesimin bizlere hissettiği öfkeydi.
6386,"Evet 12 yaşındayım, mütedeyyin insanların oturduğu bir sitede, biz çocuklar; kulaktan dolma nefret söylemlerini büyük bir maharetle oynuyorduk. Evlerde büyüklerin dile getirdiği sözler, sokakta bizlerin oyunlarına mevzu oluyordu. Ötekiye duyulan öfkeyi küçük yaşlardan kabul ettiğimiz ve rollerine büründüğümüz oyunlardı bunlar. Şimdi gerçekliğimiz olacak düşünce kalıplarının boy verip dallanması o zamanlara dayanıyordu işte."
6387,"Dışardan, sitenin dışından büyük büyük sesler yükseliyordu. İşte onlar, eyleme  gelmişlerdi. Bizlere çok öfkeliler diye düşünüyordum."
6388,"Biz ne yaptık ki diye düşünüyordum çocuk aklımla. Benim annem babam iyi insanlardı. Karıncayı dahi görse evde en fazla yere limon koyup evi terketmesini beklerlerdi. Haliyle “Biz iyiyiz, karşıda bağıran öfke duyanlar kötü” diye düşünüyordum. Çocuk aklı bir iyi bir kötüyü kurguluyor işte. Yardıma ihtiyacı var, o yardım elbette en yakınlardan geliyordu tez vakitte."
6389,O bağırmaların ortasında “merhametin” yüksek sesle dile getirildiği  bir sosyal çevrede büyümedim malesef fakat ailemi tenzih ediyorum.
6390,İlerleyen zamanlarda annemin alevi  öğrencileri oldu.  Annemin hep muhabbetle bahsettiği… Sosyal çevremden ilk ayrışmam annemin pozitif söylemleriyle idi.
6391,"Babamın bu gibi katliamlar ve ölümler karşısında haber izlerken yüzünün düştüğünü hatırlarım. İkinci büyük kırılma babam sayesinde oldu. O küçük dimağa, “Her ölüm acıdır”ı düşündürdü Rahmetli Babacığım."
6392,"Mesela bir pazar sabahı hain bir saldırıda öldürülen Uğur Mumcu’nun vefat haberini üzülerek izleyen ve babanın verdiği tepkiyi taklit eden kendimi görebiliyorum bugün ve hayatta unutamam. Çocukluğuma dair bir dedemin vefat haberini unutamam bir de Uğur Mumcu’nun. İkisi de hüznü çağrıştırır, benzerdir."
6393,"O sebepten vefat eden, öldürülen, canına kastedilen her kim ise bugün yine bir pazar sabahındaki gibi olurum ben."
6394,Ölenin siyasi duruşuna bakmadan üzülürüm…
6395,"Aile geleneğidir “merhamet”. Aile merhametle bakar ve olayları insaflıca açıklarsa çocuğa, o çocuk büyüyünce yanlış bakış açılarının karşısında korkusuzca durur."
6396,"Siyasi kutuplaşmadan çok ekmek yenildi bu ülkede. İşte 90’ların çocukları büyüdü ve ayrıştı bugün de; Madımak’a üzülenler ve üzülmeyenler olarak. Bugünün çocukları büyüdüğünde inşallah sağ/sol, muhafazakar/çağdaş vb çekişmelerin içine düşmeden düşünebilirler. Dünün çocuklarının düşünceleri kalıplaşmaya dönük, bugüne bakalım…"
6397,Geleceğimiz çocuklar arasında “her türlü ayrımın” insanlık dışı olduğunu yayalım.
6398,Bir de en başta aşağıdaki ilahi emri yayalım hayatımıza. Çocuklarımız büyüdüğünde; benim annem babam “herkese karşı” çok merhametliydi diyebilsin.
6399,"Ve unutmayalım İlahi emri;  “İşte bundan dolayı İsrâiloğullarına şöyle yazmıştık: ‘Bir cana kıymaya veya yeryüzünde fesat çıkarmaya karşılık olmaksızın kim bir kimseyi öldürürse bütün insanları öldürmüş gibi olur. Kim de bir canı kurtarırsa bütün insanların hayatım kurtarmış gibi olur.’ Şüphesiz peygamberlerimiz onlara apaçık deliller getirdiler. Ama bundan sonra da onların çoğu yeryüzünde taşkınlık göstermektedirler.” (Maide, 5/32)"
6400,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6401,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6402,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6403,Konuk Yazar:Halife Kadın
6404,
6405,"Bir hikayeyle başlamak istiyorum. Bir kadın ve bir erkek arasında geçen bir hikaye. Böyle hikayeler hep ilginçtir. Çünkü herkes kendinden bir şey bulur, geçmişinden, özleminden, hayalinden, fantezisinden bazen de rüyasından… Bir aşk hikayesi anlatacağım sanılmasın. Bir aşk ihtimaline engel olan bir mesele oluşturuyor aslında bu hikayenin konusunu. Bazı kadınların serbest olmalarının bazı erkekler için kabul edilemez olması gibi… Hikaye bir erkeğin bir düğünde bir kadını beğenmesiyle başlar…Bu beğenme yalnızca fiziksel bir çekimden ibarettir. Zira sevgi için gereken tanıma ve emekten yoksundur. Görüşmek ister erkek, görüşmek istediğini aracılarla dile getirir. Kadının kafası karışıktır. Böyle bir şekilde -böyle geleneksel bir usul ile- başlayacak bir ilişkinin öznesi olabileceğini hiç ummamıştır. Şaşırmıştır, çevresi ise baskı yapmaktadır görüşmesi için. O hala kişinin kendisinin bir şey yapmasını, bir şey söylemesini, karşısına geçmesini, isteğini dillendirmesini beklemektedir. Velhasıl böyle bir görüşme olmamıştır, olayın gidişatının çok da bir önemi yok çünkü mevzu o değil. Evet, artık gelelim mevzuya. Sonrasında erkek kadının ‘serbest’ olduğu için onunla zaten anlaşamayacağını söylemiştir çevresine. Ve kadın duymuştur bunu. Dışardan gelen bu tarz yorumlar insanı bir içe dönmeye, acabalı düşüncelere sevk eder. Mevzu kadının iç ses’ine dair. Serbest olmak özgür olmayı, bağımsız olmayı, kendi tercihlerinin ve arzularının peşinde koşmayı ifade ediyor ise bu niye kabul edilemez olsun ki? Serbest kadın biraz da kendi kişisel tercihlerinin peşinden gitmek isteyecek kadındır. Ve iki kişi ile başlayan bir kurum olan evlilik için böyle bir kadının tehlikesi ‘esas sorumluluklarını’ yerine getirmeme ihtimaliyle ilişkilidir. Çünkü ev içi iş bölümünde kadın daha fazla sorumluluk alacak olandır ve onun serbest ve özgür olması o evi yaşanmaz hale getirebilir beyler için. Çünkü onların ev içine yönelik emek vermekte pek bir yetenekleri yoktur malum. Burada mesele tabiî ki kadının öznelliğini ortaya koyması demek olan serbestlik değil, mesele erkeklerin erkeklik avantaj ve konforlarını bozma ihtimali olan bir varoluşu kabul etmemeleri. Kadının ortaya koyduğu serbestlik ve bağımsızlığın , erkeğin ‘erkeklik’ini tehlikeye atması var bir de. Hani şu aslında her beşer gibi aciz ve zayıf olan erkeklerin güç aldığı ‘erkeklik’ var ya, işte o… İki kişinin bir araya gelmesiyle oluşacak bir aile için kadının serbestliği niye tehlikedir de erkeğinki değildir. Yuvayı dişi kuş yapar ondan mı ?? Toplumsal cinsiyet rollerinin kadını ezmek isteyen ve aile olmanın sorumluluğunu yalnızca kadının sırtına yükleme fırsatını kaçırmayan erkekler tarafından devam ettirildiğini unutmamak gerek. Zira hikayedeki erkek kadının çalışmasını istemektedir. Kadının ev içi emeğinin yanı sıra kamusal alandan getirdiği ekonomik gücünü de kullanacaktır. Ama lütfen bu kadın ‘serbest’ olmasın… Kamusal alanda çalışan kadın tartışmalarını biraz aşmış gibi görünsek de özel alandaki adaletli iş bölümünü yapabilmiş değiliz ne yazık ki. Kadının çalışması tartışmasının aşılmış görünme sebebi ise büyük ölçüde ekonomik. Günümüz şehir yaşam koşullarında eğer ailenizden gelen maddi bir desteğiniz yoksa hem kiraları ödemek hem orta sınıf yaşam standartlarını tutturmak zor.(Aaaaa lütfen tabiî ki orta sınıf değerlerini tartışmıyoruz burada!?) Dolayısıyla kadının çalışmasının tartışılmasının ötelenmesi kadınların kamusal alanda görünürlüklerinin, öznelliklerinin kabul edilmesinden çok orta sınıf yaşam standartlarının dayatmasının kabulüyle ilgili. Erkek kadının çalışmasına izin veriyorsa o çok eşitlikçi ve adil olarak algılanıyor. Hikayedeki kadın çalışmasının izne tabi olduğundan habersiz olduğundan olsa gerek, ‘Bak adam çalışan istiyormuş zaten. Çalışmana da bir şey demeyecek.’ sözleri gerekli etkiyi uyandırmamıştır. Kadın ve erkek arasındaki mahrem ilişkideki adalet ise görünmez olandır. Kadın dışarıda çalışır ve eve gelince yine çalışır, kadın hiç oturmaz, kadın mükemmel olmak zorundadır. Erkeğin yerine de güçlü olmalıdır. Bir de kadın erkeğin güçsüzlüğünü ona hiç hatırlatmamalıdır mesela. Durumundan hiç yakınmamalıdır. Sahte bir güçlü kadın olarak yaşayıp erkeğine ‘güçlü’ olduğunu hissettirmelidir. Kendisi yalancı bir güçlü olduğu oyunu oynarken karşısındaki de yalancı bir güçlü olduğu yanılsamasıyla yaşamalıdır ki aile devam etsin."
6406,Peki ya Allah’ın kitabında bahsettiği kadın ve erkek halifelerinin arasındaki ilişkinin neresindeyiz? Biraz uzağında gibi görünüyoruz da! Bazı bekar Müslüman insanların yalnızlıkları bu ilişkinin hayalinde olmalarındandır belki… Neyse ki kitabında Sizi birbirinizde huzur bulasınız diye eşler olarak yarattık diyen bir Rabb var. Huzur için yalnızlığı göze aldığımız şu günlere yardımcı olan bir Rabb’ e hamdolsun…
6407,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6408,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6409,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6410,Konuk Yazar: merve
6411, 
6412,"Teravihe nereye gidelim? Trafik de var ama yetişir miyiz? Yetiştiğimiz yere kadar. Farzı kılmadan teravihi kılabilir miyiz? Önce farzı kılacaksınız, son sünneti vitr’den sonra bile kılsanız olur. Tamam, önce farzı kılacağız, sonra imama uyacağız. Sekiz rekatına yetişsek bari. Panik yok, yetiştiğimiz yere kadar. Tamam, bak yol açıldı. Siz burada inin, ben arabayı ileriye park edeyim. Aha, herkes indi. Ben koca arabayı nasıl park edeceğim? Yüce Mevlam nasıl da yardım ediyor. Abi, bakar mısın bir şu tarafa, müsait mi, ben arabayı buraya park edeyim. Gel abla gel, müsait, tamam, oldu. Teşekkürler!"
6413,"Şimdi bu adımlar hep sevap he, bak bir adım, iki adım. Dur boş boş adım atmayalım, Allah, Allah. Hanımlar kısmı nerde? Güzeldi bu camiininki. Oh, mis gibi ferah ferah."
6414,"Kadınlar saf olmuş mu? Yine arada boşluklar var. Herkes seccadesiyle ayrı bir köşede. Hay Allah. Ne yapmalı da kadınlar kısmında düzgün saf olma sağlanmalı? İmamı bilhassa tembih etmeli, ayrıca kadınlara da seslenmeli. Nedense kadınlar alınmıyorlar üzerlerine, sadece imam sadece erkeklere söylüyor sanılıyor. "
6415," Bak bak şu çocuklara, nasıl da secdeye giderken yarışıyorlar. Yahu bize küçüklüğümüzden beri cemaat düzenini anlatıyorlar, ön safta erkekler, ortada çocuklar, sonda kadınlar diye. Neden çocuk safı oluşturulmuyor? Belki babalarından ayrılmak istemiyorlardır. Ya da babaları gözlerinin önünde olsun istiyordur. Halbuki bir de çocuk safı olsa, böyle yan yana ne de hoş dizilirler. Kesin sağa sola bakarlar, birbirleriyle yarışırlar, bir süre sonra kıkırdamalar başlar. Herhalde salavat aralarında sürekli annelerinin babalarının yanlarına gidip gelirler. Şirin şeyler."
6416,"Çocukların camilere gelmeleri ne güzel şey. Mübarek, feyizli mescitler. Allah’ın adı anılıyor, üzerlerinde melekler kanatlarını geriyor. Hem Kur’an dinliyorlar. Kulakları şimdiden yatkın oluyor. Hangi makamda okunuyor acaba? Tek sesli müzik. Eskiden musiki eğitimi camiilerde verilirdi. Hafız Burhan, Kani Karaca. Merve Allah aşkına teravihe dön. "
6417," Oh, mis gibi teravih. İki rekatta bir salavatlar. Salavat ne güzel şey yahu. Şu kubbede yankılanan seslere bak. Biraz daha ara vermeli aslında, teravih gibi kılınmalı. Salavatlar en azından üçlense ya. Elbet o günler de gelir. Nasılmış eskiden Erenköy’de? Köşkün bahçesinde kılınır, dört rekatta bir kimi zaman kahveler ikram edilir, kimi zaman şerbetler, kimi zaman lokumlar. Dinlene dinlene kılarlamış. Daldın gittin gene Merve. Hangi ayetleri okudu hoca, kulak ver. “sabır” dedi, “asr” dedi, “mağfiret” dedi."
6418,"Aa bitti teravih, ne de çabuk. Hocaefendi bir şeyler diyor. Ayy ne güzel. “camiideki çocukların sesleri cennet bahçesindeki sesler gibidir.” Oley be! İşte hayallerimdeki imam. Cemaat çocuklara kızmasın diye açıklama yapma gereği duydu. Demek ön sırada homurdananlar oldu."
6419,"“Ancak bu konuşmayı yapma ihtiyacı duydum bugün. 2, 3, 4 yaşındaki çocuklarımız ve anneleri evlerinde dururlarsa…” Bir dakika ya, Allah aşkına ne oluyoruz? Ben mi yanlış anlıyorum? Allah’ım ne olacak şimdi cemaatin hali? Arka saftaki adam nereye gidiyor şimdi? Buyurun buradan yakın, çocuğu yakasından paçasından bir yerden yakalayacak belli ki, kaşlar çatılmış. Benim de kaşlarım çatılmış ama belli ki çok başka sebepten. "
6420," Daha bugün bahsettik, bugünün Müslümanları asr-ı saadette yaşasa o dönemdeki Müslümanlara ne derlerdi acaba? O zamanda bir mescidde namaz kılınıyor olsa ve arkadan çocuk sesleri gelse?"
6421," Biz tam da camiiler cıvıl cıvıl oldu, ne güzel çoluk çocuk geliyor. Oh kadınlar camiilerde diye sevinirken. Oldu mu şimdi bu konuşma? Mikrofonun var zaten hocam, biz senin sesini rahat rahat duyuyoruz. Ayrıca çocukların sesleri de kuş cıvıltısı gibiydi. Bağıra çağıra oyun oynayanı da yoktu? "
6422," Kaşların hala çatık Merve, alnın kırışacak bak. Alnın kırışacağına, yanakların kırışsın gülmekten. Düzelt kaşları. Allah’ım ben şimdi bu kaşlarla nasıl vitr-i vacip’i kılacağım? Evde kılsam olur mu? Burası da benim evim değil mi? Kim kimi nerede istemiyor Allah’ım?"
6423," Allah’ım mübarek Ramazan ayında kimseyi şikayet etmek istemiyorum. Ama sen bizleri doğru yola ilet. Camilerde hakikaten birlik olmayı nasip et. Camilere güvenle girebilmeyi, biri bir laf eder de canımızı sıkar mı diye düşünmeden namaz kılmayı, ayetlerin manasına odaklanabilmeyi, feyiz alabilmeyi nasip et. "
6424," Şöyle bir hayalim var Allah’ım: Ramazan yine yaza denk gelmiş, teravihi açık havada kılıyoruz. Gökte ay dolunay, yıldızlar pırıl pırıl. Salavatlar okunurken başımızı kaldırıp göğe bakıyoruz. Sonra kalkıp namaza duruyoruz, okunan ayetlerde kelimeleri seçiyoruz: “kamer” “necm” “sema”. Bir yandan çocukların kikirdemeleri, gökteki martıların çığlıklarına karışıyor. Şurada bir kadının belli ki bebeği durmamış, ayağında sallıyor. Oradan bir baba gelmiş anneden bebeği alıyor, pişş, pişş, pişş, gel kızım annen rahat rahat namazını kılsın. "
6425,"Ah, amin."
6426,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6427,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6428,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6429,Konuk Yazar: aşık bahrure
6430,
6431,"Çocuklar yemeğe gidiyor.  Bol sinekli, fareli sıcak bir öğlen arası. Gül kokusu hala burnumda, saman kokusuyla karışmış belli belirsiz geliyor. Sabah bana getirdikleri mayıs güllerini birlikte ayıkladık. Şerbetini birlikte kaynattık. Çoğu pembeydi güllerin, bir iki kırmızı gülü de renklendirmek için kullandık. Biz okulda küçük bir çaydanlıkta birlikte “reçel” yaptık. Reçel değil mevzu, birlikte yapmış olmamız. Çocukların en sevdiği şey birlikte bir şeyler yapmamız. Okuduğunu anlamak da anlatmak da büyük bir işkence. Türkçeyi benimle öğrendiler. Her gün masal anlattım. Bana anladıklarını (!) anlat(amaz)ırken ağladılar. Türkçeleri düşündüklerini anlatmak için yetersiz kaldı. Ben de çareyi anlattığım  masalları canlandırmakta buldum. Kolayca unutturdum dillerini. Artık “sev” yerine “elma” diyorlar. Az kaldı; Türkçe hayal kurmaya, rüya görmeye başlayınca reçel gibi tam kıvamında olacaklar çocuklar (!) Welcome to assimilation!!! Ne diyordum, çocuklar yemeğe gidiyorlar öğlen arası, sinekler uçuşuyor tepemde. Lojmandan bozma küçücük bir sınıfın penceresinden uçsuz bucaksız Karacadağ Ovasına bakıyorum. Çocuklar ağır ağır gidiyorlar. Ahmet Haşim’e kulak verir gibi. Köyde bu vakitler hep böyledir zaten. Güneş tepede, vakit yavaş… Ortalıkta insan görünmez. Bir kadın yıkadığı çarşafları asıyor bir damın üzerinde. Çarşaf da, boğucu rüzgarla ağır ağır debeleniyor. Dedik ya bu mevsimde, bu vakitte her şey ağır . Köy kurak. Boyunca taş var. Kasveti var. Tenimi yakan bir ateşi var. Sevmiyorum bu köyü.  İnsanların yorgunluğu var. ’90’larda yakılmış. 2000’de dönüşlerden sonra yaklaşık 100 haneden 25 haneye düşmüş.  Bu köyün yalnızlığı var. Bastığım her toprağın sesi var. Yanıklarıma  basma! İnsanların korkusuzluğu,  umutsuzluğu  var. Susuzluğu  var bu köyün…"
6432,"Neyse konumuz anadil değildi. Bak dil bile “ana” sanki tek başına yaptılar ya bu çocuğu!!! Kim koymuş konuştuğumuz dilin adını? Niye baba dil dememişler? İyi olan her şeyi erkeğe mal eden akiller  nasıl olmuş da dili anne üzerinden vermişler. “Anadilinde” bu yazıyı yazamayacak olan ben, bir başka dilde hatırı sayılır  bir kelime haznesiyle aynı zulmü çocuklarıma yapıyorum. Hem de geleneksel öğretileri teklemeden veriyorum, neyse konu taa nerelere gitti… Masallar diyordum.. Rapunzel’ i kaçıran kötü “kadın” onu bulup da kurtaran “erkek” çünkü Rapunzel aciz ve güçsüz… Küçük deniz kızı Ariel’i okuyoruz. Büyü yapıp sesini alan “kadın” kurtarıcısı “prens”, sırada uyuyan güzel var partiye çağrılmayan “cadı” yine “kadın”,  yaşlı cadı bir kadın . Tırnak içerisinde çirkin yaşlı olan kötü karakter “kadın” ve yüzyıl uykusundan uyuyan prensesi uyandıran, kurtaran yine “erkek” sahi… Bırakın gerçeği, masallarda bile şu kadınlara rahat yok mu ? Kötü kadın, iyi kadın, aciz kadın, güçlü, kurtarıcı erkek… Ve bu kodları farkında olmadan biz de veriyormuşuz çocuklara, dinleyince farkettim. Baktım her masalın sonu “kadınlar” için hüsran. Ben de teselliyi Bremen Mızıkacılarında buldum. Anneler, babalar, öğretmenler! Erkekleri kadınların kurtarıcısı yapmayın.  Birbirlerinin yardımcısı yapın.  Mücadeleniz bunun üzerine olsun ve hatırlayın: “Erkek ve kadın müminler, birbirlerinin yardımcısıdır; iyiliği emrederler, halkı kötülükten vazgeçirmeye çalışırlar” (tevbe71) Işıkları söndürün,  güzel masallar dinleyin!! İyi geceler, yedi cüceler …"
6433,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6434,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6435,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6436,Konuk Yazar: Ezgi Çoban
6437, 
6438,
6439,Odaya tek kişi girip iki kişi çıkmanın yadsınamayacak bir olağanüstülüğü var. Hergün yüzbinlerce kere gerçekleşen bir rüya gibi: Doğum.
6440, 
6441,Özellikle bu mucizenin baş kahramanı anneler için…
6442, 
6443,"Doğum yaşamayan için anlaması güç bir hadise. Doğum öncesi, doğum anı ve doğum sonrası, ayrı ayrı değerli olduğu gibi, zorlu da geçiyor. Zihin faaliyeti fazlasıyla şişmiş yetişkinler olarak, hayatımızın çoğu bölümünde nasıl değil, neden doğduğumuzu daha çok sorguluyoruz."
6444, 
6445,Ama nasıl sorusu neden kadar önemli.
6446, 
6447,"Doğal doğum, kadının kendi içgüdülerinin rehberliğinde kendi doğumuna kendisinin rehber olduğu bir eylem. Günümüzde ise, hele de imkanlar varsa, bu rehberlik unutulmuş, doğa ve bedenin ilişkisi modern tıbbın arkasında ikinci plana atılmış vaziyette."
6448, 
6449,Doğum Hakkı Felsefesi bugünlerde sıkça duyuluyor. Nedir bu felsefe?
6450, 
6451,"1-Kadının bedeni, bebeği dünyaya getirebilecek ve gelişimini sağlayacak şekilde yaratılmıştır."
6452,"2-Kadın bedeninde bozulma veya akşama, durma yoktur."
6453,"3-Doğum, sağlıklı bir insan deneyimidir."
6454, 
6455,Anne ve bebek arasında sonsuz bir manevi bağ var. İşte bu kadar. Eee peki nerede o anneler? Doğumdan öncesini ve özellikle doğum anlarını heyecanla anlatan bu annelere kulak vermeli.
6456, 
6457,"Onbironsekiz.com adlı podcast her hafta farklı konularda çıkarttığı ilginç hikayelere bir yenisini eklemiş. Programın adı ‘’Doğal Doğuranlar’’. Doğal doğum yapan üç anne, Zuhal Eyüboğlu, Özge Orhan ve Ece Efe, deneyimlerini paylaşıyor ve bizi yaşamın ilk dakikalarına götürüyorlar"
6458, 
6459,"Zuhal Eyüboğlu, ilk doğum deneyimini ve mücadelesini anlatıyor: Annesinin karnından çıkmak istemeyen bir bebek ile uzayan bir hamilelik dönemi. Daha sonra sınıf öğretmenliği yapan Özge Orhan var. Doğum tehlikesi taşıyan hamileliği ve saatler süren doğumu ile bebeğin hayattaki ilk mücadelesine ve annesiyle olan işbirliğine dem vuruyor. Son olarak da Ece Efe, kaos olarak tanımladığı ilk doğumundan sonra kendini bilinçlendirerek, hayalindeki doğumunu nasıl gerçekleştirdiğini anlatıyor."
6460, 
6461,"Kendine güven, kontrolü hissetmek ve sahiplenmek. Hak ediyoruz. Belki de en çok doğum anında, hep kendimiz için, hem de o yüzbinlerce kere görülen rüyanın taze meyveleri için."
6462,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6463,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6464,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6465,Konuk Yazar: Betül Duran
6466,
6467, 
6468,Son zamanlarda ne çok asker/polis/sivil vatandaş ölüyor değil mi?
6469, 
6470,"Orta doğunun, Afrika’nın bu tatsız geleneğini devraldık sanki. Yanlış anlaşılmasın, huzur ile yaşasaydık yine aynı yazıyı yazardım."
6471, 
6472,"Bakınız; Her bir satır, Hissediniz; her bir kelime…"
6473, 
6474,"Hergün Irak’ta, Suriye’de, Filistin’de, Yemen’de iç çatışmalar sebebiyle yüzlerce insan ölüyor."
6475,"Henüz geçen hafta ülkesindeki savaştan kaçan yüzlerce Suriyeli, Akdeniz’in sularında yıkanarak çıktı İlahi huzura."
6476, 
6477,"Tertemiz gittiler fakat öldüler. Üstelik, korku ile yaşayan nicelerine sırayı devrederek öldüler."
6478, 
6479,"Bir insanın ölümünü işittiğimde, istisnasız “vefat” kelimesini kullanmayı tercih etmişimdir. Sanki ölümün o korkunç karanlığından sıyrılmamı sağlayan bir sığınak liman olmuştur bu kelime. Rahmeti çağrıştırır bana “vefat” kelimesi."
6480, 
6481,"Evet, dilimize 14. Asırda dahil olan Arapça kökenli bu kelime benim ölüm karşısındaki dayanağım olmuştur. (Arapça  wfy kökünden gelen  wafāͭ وفاة  “ölüm” sözcüğünden alıntıdır)"
6482, 
6483,"Kelime anlamı;  “sözünü tuttu, borcunu ödedi, görevini yerine getirdi” fiilinin mastarıdır. Bunu şimdi kelimenin anlamını araştırırken öğreniyorum. Yani doğup büyüyen, yaşayan, Allah’a sözünü tutması için fırsatı olan, vadesi gelince Yaradanına kavuşan demek oluyor, değil mi?"
6484, 
6485,"Kendi kendime konuşmaya başlıyorum; kelimenin hissiyatımdaki rahmet, tevazu ve bolca merhamet esintisinin verdiği ferahlama doğru imiş, diyorum. Hemen Türk dil kurumunun sözlüğünde bu sefer “ölüm”ün manasına bakıyorum."
6486, 
6487,"“Hayatın tam ve kesin olarak sona ermesi” cümlesi karşılıyor tüm karamsarlığı ile. Ölüm kelimesi, emri hak karşısında bana kendimi teselli etme imkanı vermiyor."
6488, 
6489,"İşte belki bu sebepten ben, Akdeniz’in sularında son nefesini verene de, Mardin Midyat’ta karnında bebeği ile dünyadan ayrılana da, Suriye’de katledilene ya da Filistin’de namluyu görüp davasından vazgeçmeyeni de duyduğumda, hissettiğim karamsarlık beni ölüm kelimesine itiyor."
6490, 
6491,"Hissiyatım; aynı anlama gelen iki kelimenin içinde iki farklı yola revan eyliyor. Ölüm döşeğinde vadeyi tüketen vefat ediyor da, yukarıda saydıklarım ölüyor. Biri vakti gelip gidiyor da diğeri zorla çekip alınıyor gibi. O yüzdendir ki ülkemizdeki asker, polis ya da siviller için ya da dünyanın herhangi bir yerinde “kirli siyasi hesaplar uğruna” kaybedilen hayatlar ölüyor. Yolda yürürken, işi başında ya da evinde otururken, sokakta oyun oynarken veya denizde sıkıştığı daracık bot batarken… İnsanlar ölüyor, öldürülüyor."
6492, 
6493,"Ölümün de iki yolu var işte. Şanslı isen; ölüm döşeğinde, şanssız isen yürüdüğün yolda çekiştirilircesine, zorla tebdil-i mekan eyliyorsun."
6494, 
6495,"Bir de şehid ediliyorsun, birilerinin hesaplarına. Ölümüne şehadet diyip dindirmeye çalışıyorlar geride kalanların acısını."
6496, 
6497,"Vefat, ölüm ya da şehadet… Siz hangisini kullanmayı tercih edersiniz bilemiyorum ama ben “bu gerçeklik” karşısında hala vefat kelimesini kullanmakta ısrarcıyım. Usulca, rıza göstererek; terki diyar eyledi, diyebilmek istiyorum. Fakat bunun için en başta kirli ellerin sahiplerinin yok olması için dua etmeliyim, etmeliyiz."
6498, 
6499,"Dua yetmez elbette, kalplere öfke zerkeden, araya nifak sokan, müslümanı dindaşına düşman eyleyen, sırf başka dinden, mezhepten ya da ırktan diye gidişlere sessiz kalınan ölümlerin son bulması için herkes elinden geleni yapmalı. Ben yazdım, yazmalı, yazmalı ve yazmalı."
6500,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6501,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6502,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6503,Konuk Yazar: Meryem Selva
6504,
6505, 
6506,Bölüm 1. İstanbul
6507,"Çocuksuz, yarım bir kadınsan İstanbul’un neredeyse her caddesinde kaldır elini, minibüs senden 50 metre ötede olsa da azimle bekler seni. Sen, metrekareye düşen potansiyel 2,5-3tl. Elini kaldırmak istemezsen kafanı eyvallah der gibi hafifçe sallasan da olur. Yer olmasa da yer bulunur. Ama bebeğin varsa, hele hele bir de arabası yanındaysa, hatta bir de uyuduysa, ön farları özür mahiyetinde iki kez yakıp söndürüp yoluna devam eder minibüs. Yine de vazgeçmem ille de binecem dersen sana bir iki taktik vermeyi kendime borç bilirim."
6508,"Taktik 1: Arabayı sakla, minibüs yanaşınca katla."
6509,"Yanaştıktan sonra diğer yolcuların baskısından çekinen şoför söylene söylene seni alacaktır. Kulaklarını tıka, bebeğini kucağına al arabanı katla. Ya uyuyorsa? O zaman,"
6510,Taktik 2: İşin bu taktiğe kaldıysa uygulamada hiç zorlanmazsın.
6511,"Zira gerçekten acınası haldesindir. Hele bir de bebek çantası da yanındaysa nasıl yapacağım diye hiç düşünme. Önce arabayı sakla. Minibüs yanaşıp kapıları açınca hafifçe önden başını uzat ve içeriyi bir kolaçan et. Omuzlar düşük, kaşlar küçük Emrah: “Binebilir miyim?” “Çocuk uyudu da, taksi de geçmedi” de, şoförün ciğerini ye. (Tabii bu taktiğin sadece Hafta içi 10-12, 14-15 arası, hafta sonu 08-12 saatleri arası işe yarayacağını unutma!)"
6512,"Taktik 3: Genel geçer kanun, iki durak sonra ineceğim n’olur?"
6513,Açıklamaya bile gerek yok.  
6514, 
6515,"Bir zamanlar buralar dutluktu, boğazı geçebileceğin tek taşıt motordu. Şimdi öyle mi? Alternatifler diz boyu. Metrobüs de onlardan biri. Hamileliğinde 9. Aya kadar binebilirsin. Hiçbir sıkıntısı yok. Hattâ Altunizade durağı jinekologların tavsiyesi. Her gün iki kez üç geçitli yolu kullanan kadınlar daha kolay doğuruyormuş. (Bana gelince, Mecidiyeköy durağında oturduğum cama fırlatılan adam ve camıma yapışan kanlı çenesinin görüntüsü sağ olsun jübilemi 6.ayda yaptım. Sahi ben de düşünüyordum neden normal doğuramadım?)"
6516,"Diyelim doğurdun. Üzülme. Hemen al bir kanguru. Bebeğin ağırlığına göre ben diyeyim 10.aya kadar sen de 12, fıtığın çıkana kadar binebilirsin metrobüse. 12’den sonra Edirnekapı gibi tüm zamanların en işlevsel durağı dışında asansörü kolay kolay kullanamazsın. Asansör ya yoktur, ya bozuktur. İçinde bir She-Ra olmadığı sürece araba,  bebek, bebeğin çantası ve senin çantan dörtlüsüyle o merdivenleri inip çıkamazsın. Diyelim bir mucizeyle bindin, bebeğin acıkmadan, ağlama krizleri tutmadan o metrobüste oturacak yer bulamazsın."
6517,"Taktik 1: Sana taktik maktik yok ey bebekli tam kadın. Gideceğin yere en az 1 saat geç gideceğine hayıflan, otobüs durağına doğru hadi bakalım yaylan. Sen tam kadınsın, bırak metrobüsü yarımlar kullansın."
6518, 
6519,"Gideceğin yer tren duraklarına 4km. uzak bile olsa trenden şaşma. Kapıya yakın bir yerde değilsen çocuğun uyanır  diye korkma. Vagonlar sallandıkça bebeğin uyur. Ama kapıya yakınsan, kapı her açıldığında düdüklü tencereyi lavaboya koyup o soğuk suyu açıp düdüğü çevirdiğin anda çıkan ses var ya. İşte o ses tren kapısının da sesi. O sese bebeğin uyanabilir.  Diyelim bunu göze aldın, bu taşıtta da sana vereceğim bir taktik yok. Zira metroya alınmayan bebekli kadın görmedim. Ama bazı tavsiyelerim olabilir tabii."
6520,"Tavsiye 1: Sen, sen ol bavulların arkasında kalma. İnemez kalırsın trende maazallah. İneceğin yere 3 durak kala başla yan yan arabanı sürmeye. Sana kızıp, söylenenlere kulaklarını tıka."
6521,"Tavsiye 2: Kışın kazan dairesi kadar sıcak, yazın buzdolabı gibi  soğuk metroların da olabileceğini düşünüp, bebeğinin montunu, battaniyesini hep yanında taşı. Sıcaksa da biner binmez varsa hırkasını, yeleğini, hatta ayakkabılarını bile çıkar. (Zaten sana kalmadan bir şekilde o çıkaracaktır çoraplarını.) Sen zaten anasın, sana bi’şeycik olmaz asla hasta olmazsın."
6522,"Tavsiye 3: Gün olur ki bazen o asansör bozuk olur. Yürüyen merdiveni kullan. Bebeği iyice bağla. Ön tekerleri kaldır, arka tekerleri ikinci merdivene daya. Sen üçe bin sabit dur. Ön tekerleri yol uzunsa yavaşça birinci merdivene indir. Yaklaşınca kaldırıp atla. Diyelim yürüyen merdiven de bozuk. Minibüs maddesi taktik 2’yi hatırla. Kestir gözüne  bir vatandaş. Yoksa peronun başına yürü güvenlik görevlisini bul. Omuzlar aşağı, kaşlar küçük Emrah: “Asansör de yürüyen merdiven de bozulmuş. Ben yukarı nasıl çıkabilirim?” de. O ön tekerden, sen arabanın kolundan tuta tuta merdivenleri çıkarsınız. Hattâ dozu arttır gözlerin dolsun, adam tek başına bile taşır belki arabayı. Kim bilir?"
6523, 
6524,"Son yıllarda İstanbul’daki yabancı uyruklu vatandaşların sayısı arttığından  mıdır? Yoksa sen artık evlenip çocuk doğurduğundan mıdır? Ben bilemem artık orasını sen düşün. Tramvaylar bozdu. Çok bozdu. Minibüs maddesindeki saatleri hatırla. O saatler dışında tramvay kullanma. Kullanacaksan arabanı körüklü yere sür. Kendini de bebeğini de sağlama al. İneceğin durakları iyi hesapla. Eminönü yerine Karaköy’de ya da Sirkeci’de in mesela. Alt geçitten geçemeyeceğin gerçeğiyle karşılaşmamış olursun böylece. Hem biraz spordan kimseye zarar gelmez. Unutma sağlam kafa, sağlam vücutta…"
6525, 
6526,"Bu bölümde önce Marmaray’ın artılarını yazalım. Hızlı mı? Hızlı. İstediğin zaman binebilir misin? Evet, binebilirsin. “Çocuk var, dikkat!” diye hafif bir çığlık kopardığın sürece en kalabalık zamanda bile binebilirsin. Bebeğin çok acıktı. Emmesi gerekiyor. Yenikapı’da inip mescitte emzirebilirsin. Üsküdar’da mısın? Yapacak bir şey yok. Bu sefer görev bebeğinin. Ağlamasına dayanamayan görevlilerden biri sana yardımcı olur. (Şahsen acil durum asansörü boşluğunda, ayakta bebeğimi emzirmişliğim var.) Ama her güzelin bir kusuru olur elbet. Marmaray’ınki de asansör konumları. Yürüyen merdiven taktiklerini uygulayamam ben cesaretim yok, çocuğumun hayatını da riske atamam diyenlerdensen bu yazacaklarım senin için. Üsküdar’a geldin diyelim. Meydandan çıkamazsın. Teee Harem kapısından çıkacaksın. Yenikapı’ya geldin diyelim. Otobüs duraklarının tersine, yolun arka tarafına çıkacaksın. Asansörü kullandığın her durakta Marmaray’a binmek için diğer uca yürüyeceksin. Az yürümek istiyorsan geliş yönünde ilk vagonu, gidiş yönünde son vagonu kollayacaksın. Yoksa asla ilk gelene binemezsin. "
6527,"Dipnot: İlk gelen Marmaray’a yetişeceğim diye panikleyip, asansörden iner inmez sakın koşma. Yerler acayip kaygan. Düşersin bak. Demedi deme."
6528, 
6529,Çocuklu çocuksuz 10 yıldır İstanbul’dayım inan bana bu metronun asansör yerlerini ben bile hâlâ çözemedim. Her durakta farklı   bir yere atıyor seni tüneller. Taksim aktarması desen fünikülere geçeceksen bebekle tam bir labirent. En iyisi mi sen biraz cesaretini topla. Yürüyen merdiven geliyor hopla.
6530,"Bir tek Osmanbey asansörünü çözdüm. Onda da püf nokta şu, vazgeçmeden kapısının açılmasını bekle. Bozuk falan değil. Sadece birazcık geç açılıyor. Gene de kullanmamanı tavsiye ederim. Dışarı çıktığında merdivenli bir kaldırımla karşılaşacaksın. Merdiveni çıkmamak için direksiyonu kaldırımın rampalı yerine kırınca da park etmiş arabalara toslayacaksın. En iyisi mi içindeki She-Ra’ya fısılda. Arabanı al kucağına merdivenlerden atla."
6531,"Gitmeden vaktin varsa o arabaların camına bir not da bırakabilirsin. (Ben yazamadım içimde kaldı. Sen yazarsın belki diye örnek veriyorum, “Buraya böyle park edersen şekerim, bebek arabamla arabanı bir güzel çizerim”)"
6532, 
6533,"Şehir hatları vapurları ikiye ayrılır: Tahta iskeleliler, demir köprülüler. Demir köprülülere arabayla binmek kolay. Düz ayak. Tahta iskelelilerde iskeleyi atanın insafına kaldın. Yardım ederse arabayı kucaklar, beraber inersiniz. Etmezse arabanı yan tekerleri üzerinden kaydırarak indirebilirsin."
6534,"Bu arada üst katları filan unut. Sen artık bebekli tam bir kadınsın. Boğazın tadını çıkaramazsın, kendine rüzgâr yemeyen bir yer tut."
6535, 
6536,"Çok çalıştım, didindim. Motora binmek için çekilen o 2 katlı merdivenli köprüye, arabayı kucağıma almadan çıkamadım. Derken halatı bağlayan -muhtemelen liseli yaşlardaki- çocuğu göz hapsiyle yakalamayı öğrendim. Kaşlar gene Emrah tabii. Al takke ver külâh. Kaldır halatı son yolcu bindi hadi yallâh!"
6537,"Tavsiye: Kış aylarında değilsen motorun uç kısmında arabanın frenine bas ve bekle. Sırtını tam kaptan köşkü tarafına dayarsan, ıslanmazsınız bebek de sen de. Yoksa 3 hamlede bebek arabasını  daracık koridordan tahta sürgülü kapıya çarpmadan içeri sokma yollarını deneyebilirsin. Hamlelerin sayısı senin el çabukluğuna kalmış."
6538, 
6539, Kanguruyla bindiğim zamanlar hariç hiç binemedim. Bunu geçelim.
6540, 
6541,"Bir Gümüşsuyu’ndan, bir Eyüp’ten bir de Bursa’dan dağa çıkarken teleferiğe bindim sanırım. Asansör desen asansör. Rampa desen rampa. Sana kalan tek şey kapılar kapanmadan boş bir kabin gelince hiç düşünmeden atla."
6542, 
6543,Yarım kadın olduğum günleri aratmayan tek taşıt. Çocuğun yokken kısa mesafe diye seni arabasına almayan taksiciler -Arap turist güzergâhından binmediğin sürece- her yerde çocuğunla seni alırlar. Hattâ arabanı bile katlarlar.
6544,"Tavsiye: İstersen, az ye çok çalış, bi-taksi uygulamasına alış."
6545, 
6546,"Şu memlekette hiçbir taşıt kahrımı çekmemiştir otobüs kadar. Yarı yoldan mı binmedim, durak dışında mı inmedim, otobüsteki herkesi inerken seferber mi etmedim, imece usulü akbilimi benim yerime bassınlar diye ön tarafa mı göndermedim, çocuk mu emzirmedim derken iki kez de kavga ettim."
6547,"Otobüs bu. Kimse almazsa seni o alır. Biri almazsa diğeri mutlaka alır. 11-L hariç. Bu otobüse bineceksen sana tavsiyem sakın akşam saati binme. Şoförlerinin sinirleri bebek arabalarını kaldırmıyor. Neymiş, aynı anda 5 bebek arabası biniyormuş. (Bir kere bile iki hadi bilemedin üçten fazlasına denk gelmedim). Yok efendim oturacak yer yok zaten ama ben bebek arabasını katlayacakmışım, yasakmış. Yeni gelmiş. İBB kuralıymış. Hemen ara, Alo 153. Beyaz Masa. Plaka… Böyle bir kural yok unutma.                       "
6548,            
6549, 
6550,Bölüm 2. Bursa
6551,            2.1.       İsmin o hali: İdo ve Budo.
6552,"Otobüsün bir de deniz versiyonu var tabii. Şimdilik İdo ve Budo şirketleri hizmet sunuyor. İdo’dan başlayalım. Yenikapı-Bursa’ya binmediğin sürece hiçbir İdo’da bebeğinin altını değiştirmek için tuvaletlere monteli bir yavru koalacık bile bulamazsın. Ne yapacaksın? Bebek arabanı alıp tıpış tıpış arka tarafa gideceksin. Sırtını geminin duvarına, bebek arabasını sana çevirip kimse gelmeden bir güzel değiştireceksin. Yenikapı-Bursa’daysan büyük deniz otobüsündesin demektir. Hadi yine iyisin. Hem koala var, hem kimse yoksa mescit. Üstelik bir de oyun yeri haybeden."
6553,"Budo’daysa engelli tuvaletinde ayrı, normal tuvaletlerde ayrı koala var bilesin. Hepsini kullanabilirsin aslında ama benden tavsiye kantindeki abiye söyle, “Çocuğun altını açıcam, engelli lavabosunu açar mısınız?” diye. Bilmene şaşırıp, hemen açar. Alan da geniş. Sağa sola çarpmadan, rahatça değiş."
6554, 
6555,"            2.2.       Ne metrosun ne tramvay, nesin sen Bursaray?"
6556,"Bu madde için bakınız Bölüm 1. İstanbul, tramvay, metro, Marmaray. Sadece bir fark var. Yapıldığı zamanda kalan şantiyeden bozma asansörler. Tam kadın olana kadar hiç kullanmadığımdan fark etmemiştim tabii. Bu asansörlere binmek için iki türlü çaba sarf etmen lazım. Birincisi, cadde seviyesinden biri basmadan senin basman lazım. İkincisi, içeri girdiğinde cadde seviyesine çıkana/inene kadar elini butondan çekmemen lazım. Yoksa durur. Hele ki o sırada bir başkası daha çağırırsa artık kaldığının resmidir."
6557,Modern anlamda asansörler yeni yapılan duraklarda ve şehir merkezindedir. Şehir merkezindeki caddenin sadece bir tarafındadır. Karşıya geçip indiğin yerden binmen gerekir. Yoksa Haşim İşçan’a kadar gider ikinci asansöre binersin –ki o eskidir-.
6558,"Asansör bozuksa, cadde seviyesindeysen görevli bulamazsın. Ya gözüne kestirdiğin birine küçük Emrah bakışını atarsın. Ya da arabanı katlar, çocuğu kucaklar merdivenden inersin. Sana kalmış. Her durakta yürüyen merdiven bulamazsın. Üstelik genelde içerden çıkanlar için yapılmıştır."
6559, 
6560,"            2.3.       Paranı kendine sakla, beyaz dolmuş geldi atla."
6561,"Beyaz dolmuşların Bursa’da iki işlevi vardır, kentin minibüsü ve taksisi olmak. Minibüstür, hemen hemen her caddede bulunur. Minibüs parası alır. Ama 4 kişiliktir. İstanbul’dakilerden insaflıdır. Bagajına arabayı katlayıp koyana kadar sabırla beklerler. Taksidir, sadece tipi öyledir. Kazık yemezsiniz –napalım İstanbul’dan gelince taksimetre farkı burada çok koyuyor-. Kısa mesafe de olsa binersiniz."
6562, 
6563,"            2.4.       Ayakta da olsan gidemezsin, kapa arabayı yoksa binemezsin!: Otobüs"
6564,"Geldik rehberin son bölümüne ve aslında bu yazının yazılmasına sebep olan hadiseye. 2 yıldır kullandığım bunca taşıttan sonra geçen hafta bir otobüs şoförüyle ikinci kavgamı  yaşadım. Bu sefer kabahatim büyüktü. Anlatayım. Her zamanki gibi otobüse orta kapıdan binmiş, arabasında uyuyan kemeri de bağlı çocuğumu arabasıyla engelli bölmesine sürüp, frenini çekerek park etmiştim. Bukart’ımı tam basacaktım ki şoförün sinirli bir şekilde uyarmasıyla irkildim: “Hanfendi arabanı kapa, yoksa binemezsin.” Kan beynime sıçradı derler ya: “Anlamadım, napamaz mışım?” deyiverdim. Adamın sesi yükseldi: “Hanfendi arabanı kapamak zorundasın. Kurallar böyle”. Ha, sen mi ses yükseltirsin, ben de altta kalmam elbet, seni İstanbulluluğumla ezerim “Ben bunu daha önce de yaşadım. Böyle bir kural yok. Kapatmıyorum”. “O zaman inersin”. Bastım Bukart’ı, sesimi yükselttim “İnmiyorum, indiremezsin”. “O zaman kuralları oku” dedi birden. Dikildim  adamın yanına. Tek tek kuralları okudum sırt camından. Son madde yeni bir kural “Kapanmayan bebek arabalarının sorumluluğu mal sahibine aittir”. İşte yakaladım seni. “Bak burada sorumluluk benim diyor. Sorumluluğu ben alıyorum. Zaten engelli yerindeyim ve çocuk bağlı, uyuyor”. “İşte ben sorumluluğu almıyorum. İn aşağı” dedi. “İnmiyorum” dedim sinirle geçtim oğlumun yanına. İlk defa bağırdım “Seni şikâyet edeceğim”!"
6565,"Plakayı kaydettim. Sinirden yanlış durakta indim. Beyaz masayı aradım. Şikâyet ettim. Telefondaki bey bu kuralın 2 yıldır geçerli olduğunu, yapacak bir şeyleri olmadığını, kendisinin de üzüldüğünü söyledi. Ama gene de şikayet kaydı açtı. 2 yıldır bunca vesayite ben uzayda mı bindim diye düşünürken iki gün sonra zabıtadan telefon geldi.                 "
6566,"Olası kazaları önlemek için bu kararı almışmışmışlar da, otobüs şoförünü bebek arabasıyla binen olunca yavaş gitsin diye zaten uyarıyorlarmışmışmışlar da ama ben de hak vermeliymişim zamanla yarışıyorlarmış da herkes benim gibi bilinçli değilmiş de bebeğe bir şey olursa cezayı şoföre kesiyorlarmış da mâğdur olmamak gerekliymiş de… “"
6567,"Beyfendi siz benimle dalga mı geçiyorsunuz? Kural açık ve net. Sorumluluk benim. Ben bu sorumluluğu almışım. Bana in diyemez. Onu bunu geçtim siz bu kararı nasıl alıyorsunuz? Bana yok güvenlik, yok zamanla yarışıyoruz diyorsunuz. Güvenlik derseniz çocuğum bağlı, fren çekili. Zaman derseniz otobüs gelince arabayı kapatıp, binmem daha uzun sürer takdir edersiniz ki. Yok vatandaş yardım eder diyorsunuz. Vatandaş mecbur mu? Diyelim vatandaş yok. Otobüs benim binmemi beklerken zaman kaybetmeyecek mi? Bunun  çözümü bu değil. Çözüm ne bilmiyorum. Kaymaması için bir bölme mi yaparsınız, kapının oraya koruma mı eklersiniz, binenleri mi uyarırsınız bilmiyorum ama sorun bunu yasaklamak değil”. Teşekkürleştik kapattık. Üstüne ben en az 10 otobüse daha bindim. Artık yarım mıyım, tam kadın mıyım bilemem ama, şunu biliyorum medeniyet çocuk doğurmak değil! Araba alıp kenara çekilmekse çözüm değil!"
6568, 
6569, 
6570,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6571,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6572,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6573,Yazar: rumeysa ç.
6574, 
6575,
6576,Yakın bir akrabamla biraz önce yaşadığımız diyalogu aktarıyorum:
6577,"Y.A.: Ne günlere kaldık, Amerika’da Afgan biri eşcinselleri öldürmüş. 50 kişi ölmüş diyorlar."
6578,Ben: (İçimde bu duruma üzüldüğüne dair bir umutla) Ya evet…
6579,"Y.A.: Ne güzel pislikleri temizlemiş diyeceğim, ama Allah günah yazar mı ki?"
6580,"Ben: (O son umudu da yitirmiş olarak, kafamı göstermeden sallayıp) Allah’ın yarattığı canı Allah’tan başka kim alabilir?"
6581, 
6582,"Olayları duyduğumdan beri Facebook iletimi değiştirmeye çalışıyorum. 50 kişinin öldürülmesine neden olan şeyi nasıl “lanetlerim” (bu lanetleme de nasıl bir kelimedir, hayatta bu kadar sinirlendiğim bir kelime daha olmayabilir) diye düşünürken 40 takla atmak durumunda kalıyorum hala. Sonra da kaleme sarılıyorum, belki bir şekilde kendimi anlatırım derdiyle."
6583, 
6584,"Yakın akrabamla yaşadığımız diyalogu da tam bu yüzden yazdım aslında. Akrabam, o insanlardan nefret etmesi gerektiğini düşünüyor. Nefret etmesi gereken insanların da dünya üzerinde yaşamlarına devam etmelerini istememesi gerekiyor. Ama bir yandan da Allah’ın yarattığı olduğunu biliyor, o zaman o yaratılanın canını alanın suçlu olduğunu da bilmiş oluyor. Ve koskoca bir çelişkiyle karşı karşıya kalıyor ama biraz sonra hayatına normal bir şekilde devam ediyor."
6585, 
6586,"O en başta akrabamın insanların ölmesini istemesine neden olan büyük nefreti içimize yerleştiren her neyse, ki ben onun Müslümanlık olmadığını en içeriden bir yerden biliyorum ve bunu kanıtlamaya falan ihtiyaç duymuyorum, ondan bir an önce uzaklaşmamız gerekiyor. (Eşcinsellerin günahkar olduklarını da söylemiyorum ama) eğer bir insanın günahkar olduğuna inanıyorsan bile o insandan sırf günahkar olduğunu düşündüğün için nefret etmek ve ölmesini istemek ve hatta öldürmek dünyadaki en büyük suç kabul edilmeli. Daha da önemlisi, tüm bu tablo bize hemen IŞİD’i hatırlatıyor; içinde olduğumuz bir hikayede birden bu imgenin belirmesi garip değil mi? Kısacası, daha önce bize gelen yazılardan birinin de söylediği gibi IŞİD’le aramızdaki bu dehşet verici benzerliği görmeden ne kendimize, ne etrafımıza, ne de insanlığa bir yararımız olabilir; Allah’a dua etmeye, kulluk etmeye yüzümüz olabilir."
6587, 
6588,Allah bu Ramazan günlerinde içimizdeki nefretten de arınmamızı nasip etsin…
6589,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6590,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6591,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6592,Konuk Yazar: Dr. Sertaç Sehlikoğlu
6593, 
6594,
6595,"Profesör Homa Hoodfar ile tanışmam 2007 güzüne dayanır. Montreal’ın Concordia Üniversitesi’nde akademik hayata dönüp dönmeme kararsızlıkları içinde üniversitenin ders listesini kurcalarken “Ortadoğu’da Popüler Kültür” başlığını görünce “bağımsız öğrenci” olarak kendimi sınamaya karar vermiştim. Dersi Homa ve o vakitler asistanı olan Mona Tajali veriyordu. Ders, 11 Eylül’ün hala etkisi altında olan Kuzey Amerikalı genç dimağlara, Ortadoğu’nun şiddetten ibaret olmadığını, ve daha önemlisi, Ortadoğulu bireylerin ana akım medyada gösterilenden çok daha renkli, sesli, ve boyutlu olduğunu gösteriyordu. Sene 2007’ydi ve 20lerinin başlarındaki ekserisi Kuzey Amerikalı gençler, Ortadoğu’da yaşamın baskı ve şiddetten ibaret olduğunu sanıyordu. Kendileri gibi sporla, sanatla, müzikle, hiphopla ilgilenen gençlerin varlığını bilmiyor, bazen garipsiyor, ekseri ilgiyle takip ediyorlardı. Dönem sonu yaklaşıp da projeler sunulmaya başlandığında, ben süremi de aşarak yarım saat boyunca günümüz Türkiye’sinde başörtüsü pratiklerini, söylemler ve yasakların gölgesinden çıkartarak gündelik hayat içinde anlatmaya çalışmıştım. Homa, süremi (ve kelime limitini) aşmama rağmen, bir İranlı feministin hoşlanmamasını beklediğim bu projeye A+ vermiş, dahası beni ofisine davet edip asistanlık teklif etmişti."
6596,"Daha sonra aldığım onlarca deste, ne zaman örtü ile ilgili bir tartışma dönecek olsa, önce Homa’nın “sizin zihinlerinizde ve bizim bedenlerimizdeki başörtüsü” (link: http://www.umass.edu/wost/syllabi/spring06/hoodfar.pdf) makalesi okutulurdu. Bu makalede Homa, Şah dönemi İran’ındaki başörtüsü yasakları da dahil bir çok örnek kullanarak, aslında başörtüsünün tek başına ne özgürleştirici ne de sınırlayıcı olmadığını, yaşayan bir deneyim olduğunu, ve asıl tartışılması gerekenin zihinlerimizdeki bariyerler ve yasakçı zihniyet olduğunu bize hatırlatır.  Makalenin en vurucu yani, makale boyunca kolonyal önyargıları sorgulatıp, makaleyi “Müslüman kadınları cinsiyetçilik ve ırkçılık arasında seçim yapmaya zorlamayın” diye bitirmesidir. Bu makale, Kuzey Amerika’da Ortadoğu ve Toplumsal Cinsiyet derslerinde en sık okutulan makalelerden biridir. Homa’nın bu makalesi bile tek başına, aslında onun ne kadar sıra dışı bir akademik zihne sahip olduğunun göstergesidir."
6597,"Homa Hoodfar, tanıdığım en önemli akademisyen kadınlardan, akademik hayatıma adım atarken her zaman en büyük destekçim olmuş hocam, maalesef İran’da hapiste. Mart ayı başında tutuklanmasıyla başlayan süreç, Evin Cezaevi’ne alınmasıyla endişe verici bir hal aldı maalesef. Evin Cezaevi, siyasi suçluların kaybolmasıyla biliniyor ve Homa sağlık sorunları nedeniyle ihtiyacı olan medikal yardımdan mahrum."
6598,"Ben, dindar bir kadın olarak, Homa’nın kolonyal zihinle ve kolonyal zihnin cinsiyetçiliğiyle verdiği savaşı gördüm. Bunun, birinci elden tanığı oldum. Şimdi İran’da tutuklandığını duyduğumda, aslında onu tutuklayan otoritelerin Homa’nın çapını bilmediğini, Kuzey Amerika’da Müslüman özneyi anlatan yönünden bihaber olduklarını, ve bunu belki ancak benim gibi bir yerden Homa ile ilişki kurmuş birisinden duyabileceklerini düşündüm. Elbette, prensipte, bu yaptıkları olmasaydı da kendisinin tutuklanma şartları yanlıştı, hukuksuzdu ve itiraz edilesiydi. Fakat Homa, hangi kalıp içerisinden onu anlamaya çalışıyorlarsa, o kalıptan çok daha boyutlu ve derinlikli bir akademisyen. Ve hepimizin “sahip çıkmasını” hak ediyor."
6599,İngilizce kampanya sayfası: https://m.facebook.com/freehomahoodfar/?hc_location=ufi
6600,Dr. Sertaç Sehlikoğlu
6601,Cambridge Universitesi
6602,İrtibat: ss935@cam.ac.uk
6603, 
6604, 
6605,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6606,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6607,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6608,Konuk Yazar: Derya Büşra Çiçek
6609,Fotoğraf: Cristina de Middel
6610,"Dün ‘bayram’dı. En çok da heyecanları öfkeye evrilmiş yedi, sekiz kadar çocuk için. Hafta boyunca Yenikapı’da devam eden gençlik fuarına gittim. ‘İçerisi’ mefhumunun oluşumu için hemen her mekanda sunulan güvenlik adlı tedbir bölümünde ilerlerken bir atışmaya şahit oldum. Neredeyse tüm güvenlik görevlilerinin bir grup çocuğu alandan uzaklaştırmaya, hatta koşturmaya başladığı çabaya tesadüf etmiştim. Fuar alanının girişinde bulunan, sorumlu büyüklerden çocuklara iletilen çok çirkin, benliği tehdit edebilecek, öz saygıyı zedeleyecek, kendinizden utandıracak sözleri işittim. Çocuklar kızgın ve önde, görevliler ise öfkeli ve peşlerinde koşturuyordu. Anlayamamış bir şekilde neden alana alınmayışlarını, hatta kovalandıklarını bölgedeki tüm görevli ekibe sorduğumda ‘öyle işte, giremezler!’ cevabını aldım. ‘Öyle’ ya da ‘böyle’ diye bağlanan cümlelerin çok rasyonel devam etmediğini ezbere bildiğimden olsa gerek dolandım aynı soruyla tüm ekibi. Ciddiye alınmadığımı anladığımda çocuklar çoktan uzaklaşmış, görünürden kaybolmuşlardı."
6611,"Turnikelerden geçerken ekibe, fuarın düzenleyicisi olan kamu kurumu bünyesinde çalıştığımı ve şikayette bulunacağımı ilettim. Bu defa açıklamalar genişledi, cümleler uzadı. Bahsedilen görüntüdeki çocukların içeride çok olay çıkarttıkları, önceki günlerde şiddet barındıran durumların olduğunu anlattıklarında, bu çocukların onlar olup olmadığını sordum. ‘Onlar değil ama onlar gibi’ şeklinde bir açıklamada bulunuldu.  Arama cihazlarının ve güvenlik kontrolünün maksadını hatırlattım. Benim geçtiğim cihazlardan geçerken, içeriye suç unsurlarını yanımda götürebilme ihtimalim kadar bir diğeri için de benzer ihtimalin göz önünde tutulması gerektiğini  anlatmaya çalıştım. Anlatamadım, anlaşılmadım, anlamadım. Bu şiddete maruz kalan çocukların yüzlerindeki hayal kırıklığını günün devamında, defalarca anımsadım. Alan hareketli, kalabalık, yüksek müzik sesleri ve bir sürü etkinliği içeriyordu. Geleneksel sanat eserlerine, çok sevdiğim cam biblolara, tanıtımlara ve seslere kırgın, ‘içeride’ ve orada ol(a)mayanın hüznüyle dolandım."
6612,"Kalbim çocuklarda, bedenim içeride salınırken, ardımsıra birinin geldiğini ve bana seslendiğini işaret etti çevredekiler. Dönüp baktığımda uzun boylu, siyah giyimli ciddi bir eda yanıbaşımda belirdi. Az önceki durumu bana anlatamadıklarını düşünmüşler. ‘Anlaşılmama’ duygusunun nasıl hissettirdiğini sorduğumda,  gerçekten bilemediğini anlatarak baktı, izaha koyuldu. ‘Böyle’ yine bolca vardı söylemlerinde. Sanırım üstü başı hijyen yansıtmadağına kanaat getirilen, görülmek istenmeyen, içeridekiler kadar genç ve çocuk olmayan ‘Suriçililer’di bahsedilen. Olaya şahit oluşumdan (ve muhtemelen tehdit içeren son cümlemdeki ‘şikayet’ vurgusundan) ötürü ekibin güvenlik şefi peşime düşmüştü. Özür diledi, darmadağın oldum. Bir metre ötemde incinmiş o kadar çocuğun yerine içeriye güleryüzle, hoşgeldinizlerle alınan tarafıma dilenen özre dayanamadım ve görevlinin sözünü kestim. Şükran ve minnet gibi özrün de muhatabı mühimdir bilgisiyle büyümüştük. Sadece göklerden bağışa değil, emek ve gönül edene  de mutlak teşekkürün ve özrün gerekliliği kıymetliydi. Özür bir kabul, iyileştirici ve telafiydi. Bahsi geçen incinmiş ben değil, barikatların ardından, alandan gelen seslere, görünenlere kovalanırken dahi dönüp defalarca bakan yüreklerdi. Kabul gören şekilde lehçesi başkalaşıp, giyimi ‘güzel’leştiğinde dahi gönlü varamayacak ‘içeride’ olana. O çocuklar benim o gün hissettiğimden çok daha kuvvetli bir yorgunlukla, buruklukla dolaşacaktı şehirlerde, şenliklerde, fuarlarda. Evet çocuklar öfkeliydi ama yetişkinler daha da çok.  "
6613,"Ve yine gençlik denilecek, eşitlik, daha çok imkan, daha çok fırsat, daha çok özgürlük, bayrak ve daha bayramlar. O sınırda kaldı her biri, tüm heveslerimiz, beklentilerimiz, umutlarımız. Kocaman telaşlar, itirazlar olmadan, öfkeler, pişmanlıklar olmadan o çocukları bulabilmeli ve özür dileyebilmeliyiz."
6614,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6615,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6616,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6617,Yazar: Z.
6618, 
6619,"Yayın hayatının 1,5 yılından fazlasını deviren Reçel Blog okurlarının da malumu olduğu üzere benzer dertlerden muzdarip bir grup kadının dert anlatma, sesini duyurma platformu olduğu kadar sorunlara çözüm bulma arayışının da bir aracı oldu. Benim zihnimde ancak belli belirsiz bir yeri olan “Kızkardeşlik” kavramından ne anladığımız meselesi de, böyle bir arayışın mecralarından biri olarak kurguladığımız Reçel atölyelerinin ev konulu ilk buluşmasından beri kafamda dolanıp durmaya başladı."
6620,"Merak edenler atölyede neler konuştuğumuzu şuradan okuyabilir ama ben ilgili kısmı kısaca özet geçeyim. Zaten atölyenin konusu genel anlamda ev olmasına rağmen, atölyeyi domine eden ev tanımı aileye ait olan, yani ya anne babayla ya da kocayla yaşanan ev idi ve eve dair meseleler de bu aile evlerinde yaşayan kadınların meseleleri idi. Eve dair sorunlardan üzerine en çok konuşulan ve çözüm arananı ise evli kadınların sorunlarıydı. Kızkardeşlik konusu da işte tam bu noktada, şu bağlamda ortaya atıldı:"
6621,"“Kendi hikayemde başka bir yol olarak yakınımdaki genç arkadaşlarımdan da yardım istedim. Birincisi, her ne kadar mezuniyet sonrasındaki kadar garip bir çukura düşmemiş olsalar da onların da kendi yoğunlukları düzenli bir bakım ilişkisinin önüne geçti. Bir de şunu fark ettim, sadece kadınları arıyorum ve soruyorum. Ben anne olana kadar bez bile bağlamamışken çocuk bakımına dair maksimum eğilim ve uzmanlığı yine gençler arasında kadınlardan bekliyorum.”"
6622,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6623,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6624,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6625,Yazar: Huri
6626,
6627,"Çoğu zaman bu meseleleri aşmalıyız artık diye düşünüp, başlıktaki soruyu gerçek bir soru olarak görmediğimden kulak arkası ediyordum. Ancak ben ve birçok arkadaşım için gündelik hayatın bir parçası haline gelen bu sorunun ve soru etrafında şekillenen tavrın bir yazıyı hak ettiği kanaatindeyim. Birbirimizi dinleyebileceksek, konuşabileceksek, en azından böyle bir gayretimiz varsa bu soruya da bir cevap verilir elbet."
6628,"Her işin bir amentüsü var. Bizimki de bu soruya vereceğimiz cevapla ilintili. İnsanlardaki etiket merakı mıdır bilmiyorum, başından “işin adını” koyma gibi bir dert zuhur ediyor bazen. Çoğu durumda yukarıdaki sorunun cevabı sizinle ilgili hiçbir gerçekliğe, eyleme dayanmadan ve size sorulmadan verilmiştir zaten. Bununla birlikte eşcinsel haklarını savunuyorsun yani, babanı sevmiyor musun, evlenmeyi düşünüyor musun, evde yemek yapıyor musun yoksa kapsülle mi besleniyorsun gibi soruların da cevabı hazırdır. Ha bir de yıl olmuş 2016, dünyada ve Türkiye’de kadınlık deneyimleri öznel, yerel ve sınıfsal dinamikler üzerinden konuşulurken, bütün bunlara yöneltilen eleştiri aslında Batı’da kendine özgü bağlamı olan feminizmi işaret ediyor ama gel gör ki oklar başka yöne çevrilmiş. Hatta işi daha da ileri götürüp, şu devasa meseleyi yalnızca Femen üzerinden değerlendiren aklıevveller de çıkabiliyor. Yani her halükârda senin sözünün, öznelliğinin bir anlamı yok; makul olmayan, istenmeyen, günah keçisi “feminist” etiketinin yapıştırılacağı kişisin sen. İşin ilginç yanı, Müslüman kadınlar ne zaman kendilerini ifade etmek için atağa geçseler, hep aynı tavırla karşılaşıyorlar; yakın tarihimizde buna ilişkin örnekler mevcut. Birçok Müslüman kadının sesini kısıp, sözünü itibarsızlaştırmanın daha kolay bir yolu olamazdı doğrusu. ***Virginia Woolf’un Kendine Ait Bir Oda’sı Türkçede ilk basıldığında bir arkadaşım kitabı okumuş, beğenmiş ve büyük bir hararetle başka bir arkadaşıma anlatıyordu. Kitaptan sonra biraz da yazardan bahsetti ve arada hızlıca “ama feminist değil” dedi. Bu konuşmanın yaşandığı zamanlar ben kendime feminist demekten çekinmiyordum. Bir kadının kendine ait bir odasının olmamasının nasıl bir şey olduğunu Virginia Woolf ile karşılaşmadan önce göstermişti hayat bana. Bu ve benzeri deneyimler, karşılaşmalar ve bunlara anlamlandırma biçimim nedeniyle “feminist” olmakta bir beis görmüyordum. Kaldı ki o zamanlar birkaç arkadaşımla ettiğim sohbetler, dört-beş kadın bir araya gelip yaptığımız tefsir dersi dışında hiçbir yerde, hiçbir grupla örgütlenmişliğim yoktu. Bir sekiz yıl öncesinden bahsediyorum burada. Sonrasında herkes gibi girdiğim, çıktığım, ayrı düştüğüm, başka çizgilere kaydığım durumlar oldu tabii. “Feministlik” serüvenimi ayrıntılara döküp boğmak istemiyorum kimseyi."
6629,"Allah’ın her kulu için tasarladığı ayrı bir terbiye planı var. Bunu çok seviyorum. Kimisine kitapla öğretiyor kimisine bizzat yaşatarak. O şah damarı yakınlığını an be an hissettiğin zamanlar olur hani bazen seni nasıl da koruduğunu kolladığını hissedersin bazen burnunu sürter görelim bakalım iddianın arkasında ne kadar duruyorsun, kararında ne kadar ciddisin der. Bazen bir an olur duyarsın, “emin misin” der, gerçekten duymayı becerebilirsen bir de sen kendine sorarsın; “emin miyim”. Şükürler olsun ki çok kez başladığım noktaya geri döndüm yıkık bir şekilde ve sordum kendime emin miyim diye. Evet, eminim, bir kadının kendine ait bir odasının olmamasının nasıl bir şey olduğu, hiç bir politik renge bürünmeden gündelik hayatta kadınların nasıl mücadele ettiğinden, bunların ve daha birçok şeyin bende bıraktığı izin ne kadar hakiki olduğuna eminim."
6630,"Çoğu zaman emin olmak yetmiyor tabii. Bir etkisi olmuyor. Sözünüze başlamadan önce ivedilikle feminist olup olmadığınıza dair net bir bilgi sunmanız gerekir. Bunları sadece olumsuz feminist algısı olanlar için söylemiyorum. Diğer tarafta da bu sorunun cevabını almakta çok aceleci olmasalar da benzer tavırlar sergilenebiliyor. Feministsen otur bir çay içelim, değilsen “ayy nasıl ya, ama sen …”. Yalnız gündelik pratiklerle politik tavırlar arasında şeffaf bir sınır olduğunu da fark etmek gerek. Elimizde ne kadar feministsin diye bir ölçek olsa ve kendisine feminist diyen ve demeyen kadınların gündelik pratiklerini inceleyip bu ölçek üzerinden değerlendirecek olsak kendisine feminist demeyenlerin, politik olarak bu kimliği benimseyenlerden daha feminist çıktıkların durumların olacağına adım gibi eminim. Mesela çalışmayı tercih etmeyen üniversite mezunu bir kadının bir taraftan kocasına “ben sana ayakkabı boyamak için üniversite bitirmedim” deyip, diğer taraftan da “kocaya itaat” söylemini göklere çıkarması ile bu söyleme karşı çıkan kadınların, bu söylemi benimseyenlere göre “makul” kadın olmayışı arasındaki şeffaf çizgiden bahsediyorum. Ya da bizim kendimizi paralayarak elde etmeye çalıştığımız şeyler, açmaya çalıştığımız alanlar, yani bir takım “feminist” talepler kendilerine zaten verili olduğu için bu konuda mücadeleye ihtiyaç duymayanların kendi ayrıcalıklarını ve imtiyazlı konumlarını fark etmeden karşımıza dikilmelerinden bahsediyorum. Ve yahut da bulundukları çevrelerde “abla”, “hanım” sıfatı ile kendilerine iktidar alanı açılanların (bunun için de bir bedel ödenmiştir elbette) sahip oldukları bu konumu riske etmemek adına verdikleri tepkilerden bahsediyorum. Yani birinin “feministliği” ne kadar tartışmaya açıksa bir başkasının da “antifeministliği” o kadar tartışmaya açıktır. O halde “feminist misin sen” perdesinin arkasına kaçmaktansa meseleleri enine boyuna konuşmanın ve bunlarla yüzleşmenin vakti gelmiş de geçiyor bile."
6631,"Burada elbette ortaya konan bütün “feminist” söylemlerin, dört başı mamur, tartışmasız hakikatler olduğunu iddia etmiyorum. Aksine demek istediğim “hemen burada söyle feminist misin” tavrı ile lehte ya da aleyhte alınacak hiçbir yol yok. Birçok soruyu, sorunu farklı platformlarda, farklı düzeylerde tartışmak yerine, sümen altı etme işlevi görüyor. Velhasıl hayatımızı, deneyimlerimizi, kadınlığı, erkekliği, onu bunu konuşurken bir kılıf aramaya koyulmayalım. Gelgelelim cebinizde yapıştıracağınız etiketle bekliyorsanız zaten sizin için, sizinle yapacak bir şeyimiz yok demektir, kavga da buna dâhil.."
6632,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6633,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6634,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6635,Yazar: Fatma Büşra Helvacıoğlu
6636,
6637,"Edebiyatçılar arasında bir laf vardır; sulu zırtlak, sadece duygulara seslenen ama bunu iskeletsiz, epey yapay, gerçek dışı biçimde yapan, kurgusu oturmamış, yani dokunsan elinde kalacak türden metinler yazanlara “kız gibi” yazmışsın denilir. Bir de söylediklerini masum göstermek için “erkekler de kız gibi yazabilir canım, metnin mahiyetine dair bir şey söylüyoruz” derler. Edebiyatta söyleyenin sesini, bu sesin cinsiyetini tam manasıyla yadsımasam da bunun ötesine geçen bir alan, bir aralık olduğunu düşünürüm. Gür, öfkeli ve kahramanca bir sesin bir kadına; kısık, düşük voltajlı, titrek bir sesinse bir erkeğe ait olabileceği ihtimallerine kapalı değilim. Fakat konumuz bu değil. "
6638,"Konu “kız gibi” lafı üzerinde oynanan sinsi oyunlar. Anası danası, babası abisi tarafından yeterince hırpalanmış bu varlıktan ne istediğini bir türlü anlamadığım küresel güçler ve onların işbirlikçileri bu sefer bir reklâmla bize gücümüzü ve istersek neler yapabileceğimizi hatırlatma derdine düşmüştü: “Kız gibi yap!” Türkiye’ye Nil Karaibrahimgil öncülüğünde (Tabii ki sonuçta o özgür kızdı, sonra hem kariyer hem çocuk yapabilecek güce erişti, sonra da her şeyi kız gibi yaptığını öğrendik, bak sen) geldi reklam ama ben asıl versiyonu üzerinden konuşacağım; ilk onu izlemiştim çünkü ve daha başarılı bir reklâm olduğu kesin. Zaten sorun da hem reklâmın başarısı, yani ne kadar çok kadını ve kadın hakları mücadelesi veren insanı pençesine aldığı, hem de pompaladığı başarı algısı, dayattığı başarı zorunluluğu. Reklam bir taraftan kız çocuklarının ergenlik sonrası bozulan kendilik algısına yer veriyor, öte yandan kadınların büyüdükçe kendileri gibi hareket etmekte zorlandıklarına dair bir mesaj içeriyor. Çünkü küçükken “kız gibi koş” dendiğinde kendisi nasıl koşuyorsa öyle koşan kızlar görüyoruz, büyüklere sorulduğundaysa salak salak şeyler yapıyorlar görüyorsunuz."
6639,"Kızlara özgüven kazandırma, ezilmelerini önleme filan gibi görünen şeyin altında yatan şeyin, hepimize “Vaay be” dedirtse de, işe koşulacak kadınlar yetiştirme çabası olduğunu düşünüyorum. Bir de bunu “kendiniz gibi olun” diye yutturmaya çalışıyorlar. Dikkat kesilirsek “kız gibi koş, kız gibi yarış, kız gibi atla zıpla” tarzı şeyler var burada. Yani başarmak için, en önde olmak için, rekabeti aşırı özgüveninle sırtlamak için erkeklerin avantajlarına takılma, sen de böyle olabilirsin istersen diyor. Kendin gibi olman bile sisteme sağlayacakların için isteniyor, örselenmiş ruhunu çarçabuk onar ki ortalığı yıkıp geç kızım!"
6640,"Bu durum aklıma “Feminizm, Neoliberalizmin Odalığı mı?” yazısını  getirdi. Orada da feminizmin gelip gelebileceği en iyi nokta bu muydu diye bir sorgulamaya girişmişti yazar. Reklamı izleyince de aklıma bu sorular üşüştü. Çünkü Orkid kendi reklamını daha da iyi yapabilsin diye feminist bir argümanı kullanıyor, kırgınlıklarımızı ve bunların altından salimen kalkmak için ayakta durmaya çalışmamızı kullanıyor diye düşünmüştüm. İşte bunu da mümkün olabilecek en tatlı sosa buluyordu. Önce evden çıkmayarak, sonra erkeklerin iş dünyasında erkek gibi davranarak, şimdiyse kız gibi olarak çağın farklılık ve çoğulculuk üzerinden yürüttüğü sermaye savaşlarının renkli bir parçası olacaktık. Fakat bunu da kız gibi olan diğerleriyle dayanışarak yapmamıza gerek yoktu; kendimiz koşsak yeterdi. Hem kız gibi, hem yırtıcı. Ben bunca yüzleşme sonucu en derinleri kazıp kazıp ancak elde ettiğim özgüvenimi (ulan kazanamamış da olabilirim aslında hâlâ) sen beni işe koşasın diye mi kazanmıştım sevgili kapital?"
6641,"Reklamı tekrar tekrar izledim. Çünkü beni niye bu kadar kızdırdığını anlamaya çalışıyordum. Resmi siyaset de gözümde böyle bir şeydi mesela. BM’nin feminist Emma Watson’ları, kadın haklarını aşırı savunan iyi niyet elçileri, çok şık mekânlarda yapılan savaş karşıtı ve feminist buluşmalar, sürekli fonlanan cinsiyetçilik karşıtı projeler, 70 dolara satılan feminist tişörtler aynı caddelerin üzerinde sürekli aynı sloganlarla yürümek… Bunların hepsi resmi siyasetin parçasıydı gözümde. Kendini satmak zorunda kalan Suriyeli göçmen kadının özgüven sorunu mu vardı? Emma Watson veya benzerlerinin iyi çalışılmış acı dolu yüz ifadeleri aynı sabit ve inatçı bakışlarla yıllardır aynı yerde oğlunu bekleyen bir Kürt kadının sertliği karşısında tuzla buz olmaz mıydı? Irak’ta tecavüz edilen onca kadınla ilgili bir şey demeye kalktığınızda pişkince Müslümanların özeleştiri vermesi gerektiğinden bahsedenler arkadaşları arasında çok barışçı insanlar olarak bilinmeye devam edecekti. Ailesinin bütün yükünü sırtlamış yoksul bir kadını susturup onun yerine konuşmamıza sebep olan şey aşırı özgüvenimiz miydi?"
6642,"İşte o reklamı her izlediğimde uzun uzun bunları düşündüm durdum. Kime neyi yutturmaya çalıştıklarını düşündüm. Bize neyi yutturmaya çalıştıklarını düşündüm. Dünyanın bir tarafında kadınların hayatlarını söndürürken, bir tarafında kadınları ayağa kaldırmaya, onlara güven aşılamaya çalışmanın ne demek olduğunu düşündüm. İkisinin de aynı amaca matuf olması yüce çoğulculuk siyasetinin bir gereğiydi herhalde. Bu yüzden resmi siyasete de gayri resmi gibi görünen ama uluslararası sermayenin çizdiği çerçeve içerisinde fonlanan siyasete de inanmıyorum."
6643,Fakat kız çetelerine inancım sağlam.
6644,*Görsel: “Hanımım haklarını istiyor.”
6645,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6646,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6647,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6648,Yazar: Fatma Büşra Helvacıoğlu
6649,
6650,"Bir süre önce okuduğum bir kitapla hayatım değişti. Şaka şaka, hayatım değişmedi ama neden sürekli şaka yaptığımı anlamamı sağlayacak bir kapı aralandı önümde. Ciddiyetten kaçmak? Zaman zaman. Hayatın üzerimize bindirdiği ağırlığı atlatmaya çalışmak? Bir nebze. Öfke? Her daim."
6651,İşte duyduğumuz öfkenin aslında en çok kendimize olduğunu ve bunun kaynaklarını doğru tahlil edip kendimiz sandığımız şeyi değiştirmeye yönelik atılan adımın gerçek bir mücadele olacağını apaçık gösteren bu kitabın adı Benim Yolum: Terapi Günlükleri. (http://www.kitapyurdu.com/kitap/benim-yolum–terapi-gunlukleri/380439.html) Kasım 2015’te Avangard Kitap’tan Betül D.D. imzasıyla çıktı.
6652," Kitap oğlunu doğurduktan sonra onunla ilişkisi istediği gibi gitmeyen ve bunun üzerine dünyayla ilişkisinin de gittikçe sorunlu hale geldiğini görüp terapiye başlayan bir kadının hikâyesini anlatıyor. Buradan sonra çok uzun sürecek bir sorgulama ve mücadele dönemi başlıyor. Zira yazar psikodrama seanslarının da yardımıyla kendi problemlerinin kaynağına inmeye başlıyor ve bu da bebekliğinden itibaren ilişki kurduğu herkesi sorgulamasına sebep oluyor. Babası, annesi, kardeşi, arkadaşları, kocası, oğlu ve en kanırtıcısı da kendiyle olan ilişkisini masaya yatırıp herkesin hayatını etkileyecek kararlar alıyor, yüzleşmeler yaşıyor. Kitaptan okuduğumuz kadarıyla tek bir kadının girdiği değişim süreci etrafındaki bir sürü taşı yerinden oynatıyor ve taşların büyüklüğüne göre kendisine verilen tepkiler de büyüyor. Kendini hep haklı hep mağdur hep çok doğru şeyler yapan biri olarak görürken bunların aslında ebeveynleri tarafından kendisine biçilen roller olduğunu anlamak gerçek kendiliğini bulmaya giden yolda en önemli adımı oluşturuyor. Kendilerini bizim Rabbimiz zanneden ve bizi de çizdikleri sınırlarla, önümüze koydukları engellerle buna inanmaya zorlayan anne-babaların karşısına dikilmedikçe kendi ihtiyaçlarımızı ve isteklerimizi tespit etmenin ne zor olduğunu, bunun Allah inancımızı bile şekillendirdiğini ve anne-babamız başta olmak üzere başkalarının bakışının, düşüncelerinin tasallutu altında olmanın bizi hasta ettiğini, doğallıktan ve samimiyetten uzaklaştırdığını kendi hayatından, okudukça hepimize tanıdık gelecek örneklerle ve kasvetten uzak, keyifli, zaman zaman kendiyle dalga geçecek, hiçbir meseleyi anlatmaktan kaçınmayacak kadar cesur ve korkularını dahi saklamayacak kadar dürüst bir dille aktarıyor kitabın yazarı."
6653,"Kimi zaman anlatılanlara o kadar yakınlık duydum ki sinirden kitabı fırlatıp atmak istediğim de oldu, ağladığım da. Kitabın etki alanı bu anlamda epeyce geniş. Hatta bir anlamda bütün anneler, bütün babalar ve çocukların hikâyesi olarak da okunabilir. Mesele anne-babaları da suçlamak değil, mesele duygularımızı bulmak. Bu esnada insan gerçekten öfkelendiği şeyin ne olduğunu da tespit edebilir, onu gerçekten neyin üzdüğünü de. Bunları bulunca da bu öfkeleri ya da kırgınlıkları başka şeylere, hayali şeylere, sokaktaki insanlara, bilmem hangi partinin liderine, bir siyasi gruba veya yabancılara yansıtmayı bırakıyorsunuz zaten. Çünkü gerçek olmadığını idrak ediyorsunuz. Duyguların üzerindeki örtüleri kaldırmaya, onları gömdüğünüz yerden çıkarmaya çalışmak yaralayıcı ve zor evet, ama bir o kadar da özgürleştirici."
6654,"“Kendinizle ilgili gerçeğe ulaşmaya çalışmak” söz öbeği fazla bireyci gelebilir ancak bana kalırsa gerçek anlamda politik fail olmanın şartıdır. Kendimizi tanımadığımız sürece kendi kararlarımızı almamız zordur. Benim Yolum da kendi kararımız zannettiğimiz ama aslında ailemizin bize yüklediği ideallerin önce varlığını duyuruyor, sonra da bununla hesaplaşmak üzere elimizden tutuyor. Dolayısıyla tek bir kişinin hikâyesi toplumsallaşıyor ve direnmek, mücadele etmek gerçek bir bağlama yerleşiyor."
6655,"Yani yazarın da politik bir iş yaptığını söyleyebiliriz. Kendisi değişme iradesi gösteriyor ve insanlara, özelde kadınlara, cesaret veriyor. Kadın mücadelesine/kadınların mücadelesine de ancak bu kadar iyi bir katkı sağlanabilirdi diye düşündüm kitabı bitirdiğimde. Ömrümüzün sonuna kadar somut ve ayakları yere basan bir şeye sebep olup olmayacağını bilmediğimiz şekilde eylemden eyleme koşmaktansa kendi değişimiyle başka kadınların değişmesini, kendileriyle konuşmasını, kendilerini ifade etmesini, kendilerine değer vermesini sağlayacak tek bir hakiki eylemin yalnızca bireysel olduğunu kim söyleyebilir?"
6656,"Aman bana dokunmayın, aman düzenim bozulmasın, hayatım kaymasın karışmasın filan diyenler kitaba ilişmesin. Bu arkadaşlarımız oturdukları yerden insanların ne vicdansız, halkımızın ne ahlaksız olduğunu tivitlemeye devam edebilirler. Asıl kavga etmeleri gereken kişilerle kavga etmeden, patolojilerini politika kisvesine büründürerek bu dünyadan göçüp gidebilirler. Son olarak; bu kitapla birlikte psikoloji ilmine mesafeli yaklaşanların dahi dünyayı ve kendilerini daha farklı bir yerden algılamaya başlayacaklarını, tabii dışarıya ölümüne kapalı değillerse, söyleyebilirim."
6657,Müslüman bir kadın olarak kendi üzerine düşünmeye başladıktan sonra hem Müslümanlığıyla hem de kadınlığıyla barışan bir kadının kendi ağzından anlattığı bu hikâye Reçel okurlarına çok iyi gelecek. Bana iyi geldi. Şaka değil.
6658, 
6659, 
6660,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6661,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6662,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6663,Yazar: rumeysa ç.
6664, 
6665, 
6666,"Benim oğlan 13 aylık oldu (sonunda!). Bugüne kadar pata küte, orada kablo yiyerek, burada davul sesinde uyuyarak bugüne kadar geldik. Çok şükür, hayal ettiğim birçok işi yapmayı başardım, arada ben de pert oldum, ama değdi. Neler mi yaptım? Yüksek lisansta 2. Döneminim sonuna yaklaşıyorum mesela. Bir vakıfta çalışıyorum free lance olarak. Salı akşamları bir kafede çalıyorum. Bir de onun dışında hem 90’lardaki kadın müziğini merkezine alan bir pop-rock projesi çıkartıyorum BGST’den arkadaşlarımla, bir de Boğaziçi’ne gidip oradaki öğrenci arkadaşlara danışmanlık yapmaya çalışıyorum, arada da çeviri işleri geliyor, kıramadıklarımı alıp onları yapıyorum. Pek tabii bir de en güzelinden bir Reçel editörü olma işim var (evet abartmış olabilirim)."
6667,"İşte tam da bu abartma durumu yüzünden, tabii ki yetişemediğim, özellikle de arka arkaya akşam geç saatlerde biten işlerden geride kaldığım ve gittiğim yerlerde de yanımda sürekli hareket eden minik bir canavar olduğu için odaklanamadığım zamanlar oldu. Böyle zamanlardan birinde, yaptığım işlerden biriyle, artık yetişemediğimi ve kendime fiziksel olarak zarar verdiğimi düşündüğüm müzikle alakalı biriyle küçük bir yol ayrımına gelmişken aldığım eleştirilerden biri beni dumura uğrattı. Bu mesele üzerine yazma çizme ihtiyacımın ne kadar fazla olduğunu düşünerek günlerdir zihnimde onlarca taslak yazdım, bu taslaklardan birini şimdi sizinle paylaşıyorum."
6668,"Aldığım eleştiri şu: Çocuk için yeteri kadar bakım hizmeti almıyor, özelde de çocuğu anneme yeteri kadar bırakmıyorum. Bu şekilde odaklanmam mümkün değil. Her gün 9-5 vaktim olsa hayatım toparlanır, “uçarım”."
6669,"Her gün 9-5 vaktimin olması hayalini kurmuyor değilim, eleştirinin bu kısmına diyecek bir şeyim yok. Bu eleştiri akşam olan işlerimi nasıl halledeceğimi söylemese de, yine de önemli bir noktaya işaret ediyor."
6670,"Ama burada görmezden gelinen iki unsur var: Birincisi parayla bakım hizmeti alacak kadar param yok, düzenli çalışıyor olsam bile böyle bir bütçe kaldırabileceğim bir şey değil. Kadınlar zaten ancak bakım hizmetini karşılayıp üstüne para artırabiliyorsa işe giriyor (bu da başka bir yazının konusu). Zaten 13 aylık çocuğu 9-5 alan yer de neredeyse yok. 18 aydan sonra belki alınıyor, ancak orada da tam zamanlı olması neredeyse imkânsız, birkaç saatlik oyun grupları vs. Evde bakıcı deyince de zaten bunlarla karşılaştırılmayacak kadar uçuk paralardan bahsediyoruz ki güvenilir ve düzenli bir bakım hizmeti almak da dağları delmek gibi bir şey. Demek ki neymiş, 13 aylık çocuğa kimse kolay kolay para karşılığında bile bakmıyormuş."
6671,"Peki, o zaman alternatif nedir? Burada da ikinci unsur devreye giriyor: Anneanne/babaanneler pek tabii. Onların kendi hayat tercihleri, kendi hayat ritimleri, hayatlarında yapmak istedikleri şeyler, bir rutinleri olmadığından ve hayatlarına ancak bir torun anlam katabildiğinden ve her zaman için sağlıklı olduklarından tabii ki o çocukların tek bakıcısı bu kadınlar (evet yine kadınlar!) olabiliyor. Böyle olunca gün içlerinde parklar bahçeler anneanne/babaannelerle doluyor, hayatı boyunca ücretsiz iş yapmamış gibi, bir de şimdi tam mesai ücretsiz çalışıyor. Bir de onlara sonsuz taleplerle gidiyor olmamız yetmiyormuş gibi, bir de çocuğa bir kötü bakıyorlar sorma gitsin, bir türlü çocuğu sağlıklı yetiştiremiyorlar, düşün yani evde peynir bile yapmıyorlar (!)"
6672,"Bu ironik hali bir tarafa bırakırsak üst kuşağımızdaki kadınları, kendi “ulu” işlerimiz için kilitlediğimiz yetmiyormuş gibi, bir de onların “tasvip etmediğimiz” bakım/çocuk yetiştirme tercihlerini görmezden gelip ve hatta onlara kötü davranıp kendi mükemmel hayatlarımızı yaşamaya, ya da en azından para kazanmaya devam ediyoruz. Bu durum bir tek bu üst kuşak kadınlar uzakta oturduğunda ya da çalıştığında mümkün olamıyor ki o durumda da çalışan annenin kendisi gibi bu uzakta olan ya da çalışan ebeveyn sonsuz vicdan azaplarına hapsediliyor."
6673,"Kendi hikayemde başka bir yol olarak yakınımdaki genç arkadaşlarımdan da yardım istedim. Birincisi, her ne kadar mezuniyet sonrasındaki kadar garip bir çukura düşmemiş olsalar da onların da kendi yoğunlukları düzenli bir bakım ilişkisinin önüne geçti. Bir de şunu fark ettim, sadece kadınları arıyorum ve soruyorum. Ben anne olana kadar bez bile bağlamamışken çocuk bakımına dair maksimum eğilim ve uzmanlığı yine gençler arasında kadınlardan bekliyorum. Bir süre sonra yaşadığım onlarca yabancılaşmayla birlikte bu yoldan da böylece vazgeçmiş oldum, daha anlık ve acil işlerde bana yardımcı oldular."
6674,"Erkekler demişken, bu hikâyede eşimi anmamak büyük haksızlık olacaktır. Neredeyse haftanın 7 günü akşamları dolu olduğum bir programım olmasına rağmen haftada 6 gün çalıştığı işinden koşarak gelip bebek baktı kendisi. Ama burada da çocukla aynı alanda olduğum için tam bir odaklanmanın söz konusu olduğunu iddia etmem zor olacak. Bir de her hâlükârda çocuk emzirmeye devam ederken kadının çocuğuyla arasında isterse kilometrelerce mesafe olsun, kafasını toparladığını iddia etmesi mucizevi olacaktır, yapanın önünde saygıyla eğilirim."
6675,"Peki, şu an ne mi yapıyorum mesela? Annem benim çeviri yapmam için içeride Kerem’e bakarken bu yazıyı yazıyorum. Pek tabii, özellikle de hareket etmek isteyen bir çocuk evde olduğunda birinin ona bakması gerekiyor ve iş yapmak mümkün olmuyor. Ama bu tabloyu bir zorunluluk ilişkisi olarak kurmaktan kendimi men ediyorum, onun da çocuk üzerindeki tasarruf hakkını saklı tutuyorum. Kimse ama kimse (babası hariç) benim doğurduğum çocuğa bakmak ZORUNDA değil. “Kendisi istiyor” da dünya çapında garip bir masal olmalı. İnsan âşık olduğu adama bile 7/24 katlanamazken, daha dünyaya yeni gelmiş, daha yeni yeni iletişim kurduğu bir insanla 7/24 verimli ve düzenli ve gelişime açık bir ilişki kuramaz, kurmayı isteyemez, buna tam tamına bir “gönüllülük” hissi barındıramaz. Zaten kişi kendine dair bir alan yaratmadığı her ilişkide, buna diğer sevgi ilişkileri de dâhil, ancak mahpus olabilir, sıkılır, ama bir şey diyemez."
6676,"Demem o ki, çalışan/işi gücü olan velhasıl normal bir insan olan her kadın desteğe ihtiyaç duyuyor. Bunu da en yakınındaki kadınlardan ve özellikle annelerinden almak istemek istemesi kadar doğal bir şey yok (keşke baba hariç erkeklerden de istesek ama hâlâ o formasyona sahip değiliz sanırım). Ama yardım almanın sömürmeye dönüştüğü (bu sert kullanımım için özür diliyorum ama durumun bu olduğunu düşünüyorum büyük oranda) her durumda kendimize bir dönüp bakmamız, farklı yolları elimizden geldiğince zorlamamız gerekiyor. Ben becerebildim mi? Hayır. Ama önerilere açığım."
6677,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6678,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6679,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6680,Konuk Yazar: Ayşegül Gürbüz
6681,"Avazım çıktığı kadar bağırmak istediğim günler… Evde anne-babama, okulda başını açıp gezen hocalarıma, bahçede hiçbir şey olmuyormuşçasına erkek arkadaş, kız arkadaş peşinde fink atanlara… “Önünüzde kapatıldı. Tüh vah…” diyenlere, Kızılay’ın ortasında “Gerici yobazlar! Atatürk’ün ülkesinden defolun!” diyerek “tüüü” diye yüzüme tüküren yaşlı cadıya avazım çıktığı kadar bağırmak istediğim ama bir türlü bağıramadığım zamanlar… İçin için tıp okumak isterken tıpış tıpış ilahiyata gitme endişesi bir yanda, -son sınıfına geldiğim hem de çok severek okuduğum- İmam Hatip’i bırak, özel okula geç baskısı öbür yanda… Vefaya en çok ihtiyacı olduğu anda okulumu bırakmak benim için, yapılabilecek en alçakça işti. Ve bunu bana -benim iyiliğim için!- en yakınlarım teklif ediyordu. Ve ben hala dünyanın en önemli meselesini tıp okuyamayacak olmak sanıyordum."
6682,"Gözaltlarımdaki morlukları bana kalıcı olarak armağan eden bu süreçte kapı komşumuz Elif abla sık sık gelip gidiyordu bize. Aynı kattaki diğer komşumuz Semra’yı saymazsak tek komşuydu benim için. Uzun uzun beni dinliyor, hak veriyordu. Hiç de boş gelmiyor, her defasında kitap ya da dergi hediye ediyordu. Genelde dini içerikli ama farklı tanzim ve vurgulara sahip kitaplar. Okumayı sevdiğimi bildiği için incelik yaptığına emindim çünkü kardeşime de sevdiği sanatçıların kasetlerini getiriyor hiçbirimizi boş geçmiyordu. Kitapları okuyup okumadığımı da muhakkak sorar, üzerinde tartışmak isterdi. Evli olmadığından onun hep vakti olurdu. Sadece yaşlı bir annesi vardı. Annem onlara uğrar, yaşlı teyzenin gönlünü alır, sonra kafasında milyon tane soruyla geri dönerdi. “Kız, bizim kitap aslında tek değilmiş öyle mi?”, “Allah demek zorunda değilmişiz, başka adı da varmış diyor Elif ablan.”, “Aslında cennet de cehennemde yaşadığımız hayattaymış.” “İsa Peygamberin hükümleri hala geçerliymiş.” falan falan… Sonra annem “Daha da gitmem ben bunlara! Ana kız kafayı yemiş!” dedi. Ziyaretleri seyreltti."
6683,"Kurban bayramı vesilesi ile evlerine gittik bir akşam vakti. Ne de olsa erkek yoktu. Salonun girişinde ki büyük yemek masasının üzerinde okunmaktan cildi dağılmış, sayfaları dışarı kaymış bir kitap vardı. Üzerinde “Kitab-ı Mukaddes” yazıyordu. Elif ablanın da çok okuduğunu bildiğimden farklı bir şey düşünmedim. Sadece bana verdiği bütün kitap ve dergilerin arkalarında görmüştüm. “Kitab-ı Mukaddes okunuz mu?” şeklinde reklamı olurdu. Sohbet ilerlerken annem “Siz ne yaptınız, halledebildiniz mi kurbanı?” dedi. Elif abla gayet net “Biz kesmiyoruz.” dedi. Annem bozuntuya vermedi ama Elif abla fırsat kolluyormuşçasına “kitabını” eline aldı, başladı anlatmaya. “O aslında öyle değil…” diye girdiği her konuda beni alt ediyordu. Bahsettiği mevzu ile ilgili bölümü o darma dağınık kitabından anında bulup okuyor, “Bu da ayet” diyordu. Ben adeta can havliyle cevap vermeye çalışıyordum ama hangi söylediğim ayet hangisi hadis seçemiyordum. Her cümlemden sonra beni öyle yerle bir ediyor ki aklınız durur. Ve dahası hala Müslüman olduğundan en ufak bir şüphem yok. Günahkâr olabilirdi bu da gayet normaldi. Şehir hayatı günahkârlığın normal olduğunu çoktan öğretmişti bana."
6684,"“Habire kitabı mukaddes deyip duruyorsun Kur’an ne der demiyorsun! Bir Müslüman için Kur’an’dır esas hükmü koyacak olan.” deyip onu susturacak cümleyi söylediğimi sanıyordum. O bana “Biz Yehova şahidiyiz Ayşegül” dedi. Hayatımda hiç duymadığım bir şey! “Müslüman değil misin yani ne demek bu?” dedim. “Değilim, yani size göre gâvurum” dedi imalı. Ben adı Elif olan bir “gâvur”dan çok acayip gol yemiştim. Ve ben hayatımda hiç adı Elif olan bir “gâvur” görmemiştim. Bir Yehova şahidi beni tutup öyle bir salladı ki köksüzlüğümden korktum. İşte o akşam… Var olduğunu sandıklarımın yanılgıdan ya da ruhsuz bir kopyadan ibaret olduğunu fark ettim. Dedim ki sen bunları hak ettin! Peki, verdiğini sandığın mücadele ne için?"
6685,Karar verdim: Şer gördüğümdeki hayrın peşine düşmeliydim. Düştüm de… Sonra bana bir rahatlama geldi. Ama öyle böyle değil!Sınav varmış! Olsuun… Kat sayı bizi un ufak edermiş! Ne gam…Dershaneye yazılmalıymışım. Hiiç işim olmaaaz…
6686,"Son sene lise hayatımda okumadığım kadar kitap okudum bu sayede. İyi çalıştım. Nihayetinde istediğim bölümü kazandım. O arada biz başka bir mahalleye taşındık. Elif ablayla ara ara onun ısrarları ile görüşüyorduk. Öğrendiğime göre önceden Müslümanlarmış. Ne zaman ki ağabeyleri yurt dışına çalışmaya diye gidip oradan eşler bulmuşlar işte o zaman dinlerini değiştirip Yehova şahidi olmuşlar. Sonra da anneleri ve Elif abla da onların dinine girmiş. Hem de ne giriş! Bir tane bile ayin atlamıyor. Okuyor, okuyor, okuyor… Birkaç zaman sonra öğrendik ki kanser olmuş. Üzüldüm. Ona borçluydum. Yanına gittim. Eski halinden eser yoktu ama mukaddes kitabı hala elindeydi. “Çarşamba ayinlerine artık gidemediğinden, Müslüman olmadığını öğrenen apartman sakinlerinin hepten ayaklarını kestiğinden hal yandı.” Bu haliyle en az yirmi yıl yaşlanmış görünüyordu. Yaşlı annesi kendine zor bakıyordu kaldı ki Elif’ine baksın! Bir çorbaya muhtaç oldukları her hallerinden belliydi. Makineye bağlı nefes aldığından zorlukla konuşuyordu. Yoruldu, uyuya kaldı. O dinlenirken kalktım süpürgeyi açtım. Evi bir güzel süpürdüm. Çorbasını pişirdim. Çıkmadan önce “Elif abla sana teşekkür borçluyum. Yehovaya şahit olduğun gibi sayende dinime gerçekten bağlandığıma da şahit ol!” dedim. Gözlerinde öyle bir endişe gördüm ki, “Tabi ki açacaksınız. Sizin yüzünüzden Maltepe köprüsünde köfte-ekmek satamam.” diyen idarecilerimizde de yoktu mesela. Ama… Aması bir şehadet hikayesi… Sana, bana, bize dair…"
6687,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6688,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6689,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6690,Konuk Yazar: Neslihan Akbulut Arıkan
6691,Görsel: Öcüler 
6692,"James Bond filmlerindeki gibi ‘okunduktan sonra kendini imha edecek’ izlenimi veren habercilik tarzına Türkiye’de aşinayız. Yadırgamamamız bu yüzden, ama bazı haberlerin diline takılmamak elde değil. Misal, thenewyoungturk isimli siteden “6 ilde hastanelere Manevi Bakım Birimi açıldı, 20 din psikoloğu’ atandı!” başlıklı haber. Ünlem de kendilerine ait. Başlığın altında “Ankara Numune Hastanesi’ne ‘Manevi Bakım Birimi’ açıldığı, birimde ‘din psikologu’ görevlendirildiği ortaya çıktı. 6 ildeki hastanelerde açılan Manevi Destek Birimi’nde 20 ‘uzman’ın görev yaptığı öğrenildi.” satırları yer alıyor. Basılma terimleri ile haber yapınca gizli-kapaklı bir iş dönüyor gibi gözüküyor ama öyle değil, kadrolu, tabelalı din psikologu atanmış işte."
6693,"Batı dışı modernitelerin kaderi bu olsa gerek, sonradan olan anca bu kadar oluyor. Sekülerleşmeyi ve laik bir sistem ihtiyacını Aydınlanma’dan, Batı’daki Reform-Rönesans hareketlerinden ve modernleşme projesinden ayrı düşünemeyiz. Batı dışında ise tüm bu süreçleri topluma tepeden bakan elit bürokrat bir kesimin ajandasına sıkıştırılmış projeler üzerinden verilen direktiflerle yaşıyoruz ya da yaşamaya çalışıyoruz. Ülkemdeki bu çarpıklıkla ilk defa Türkiye sınırları dışına çıkıp bir Batı Avrupa ülkesine -İsveç’e- gittiğimde yüzleştiğimi sanıyorum. İsveç’te yüksek lisansa gittiğimde ilk olarak ‘okulun rahibi’yle tanıştırıldım. Evet, okuldaki öğrencilerden sorumlu bir rahip vardı! Rahip Müslüman olduğumu öğrenince bana “Bu şehirde malesef İslam temsilcisi yok, yakın bir şehirde filanca hoca var, din konusunda sıkıntın olursa onla irtibat kur.” diyerek bir irtibat adresi gönderdi. Adresteki hoca İsveççe ve Arapça konuşuyordu, ben İngilizce ve Türkçe anlayabiliyordum. Anlaşamadık. Aslında kendisine danışacağım bir sıkıntım da yoktu, sadece bu durum bana ilginç gelmiş, tanışmak istemiştim hocayla. Çeşitli vesilelerle görüştüğümüz rahibimize bir gün laf arasında durumu anlattım, dil yüzünden hocayla anlaşamadığımızı söyledim. Bunun üzerine uzunca bir e-posta daha aldım kendisinden. Din hizmeti almanın en doğal hakkım olduğunu, eğer istersem bu konuda (bana anlaşabileceğim bir hoca sağlama konusunda) resmi kurumlarla iletişime geçeceğini söyledi. Avrupa’nın pek çok yerinde hastane, kreş, huzur evi vb… kurumlardaki manevi birimlerin mahiyetine ise hiç girmiyorum bu yazıda. Çünkü özellikle batı Avrupa’da manevi destek önemli bir konu olarak ele alınıyor."
6694,"Bir de şu yukarıdaki haberin diline bakın. Haberde tüm uzman kelimeleri tırnak içinde kullanılmış! Oysaki habere konu olan din psikologları ilgili alanlardan yüksek lisans ve doktora sahibi. Ayrıca bu uzmanlar adı geçen kadrolarda görevlendirilmek için 40 profesörün verdiği bir eğitimden de geçirilmişler. Bunu nereden mi öğreniyoruz, aynı haberin alt satırlarından. E bir sosyal bilimcinin gerçek anlamda uzman sayılabilmesi için daha ne olması gerekiyordu, ben anlamış değilim."
6695,"Onca ünlemi, tırnak işaretlerini heba etmiş gibi görünen haberde infial noktası da açıkça yazılmış: “Toplumsal ve siyasal hayatın her alanında dinselleşme ve dinsel referanslı düzenleme operasyonları hızla devam ederken…” Hastane gibi insanların ölüm ile hayat arasındaki o keskin çizgide yürüdükleri bir kurumda ‘manevi destek birimi’ oluşturmanın nasıl bir dinselleşme ya da siyasal hayatta dinsel referanslı düzenleme olduğunu haberin kendisinden anlayamıyoruz. Belki de bu nedenle hangi konuda infial duymamız gerektiği yazıda açıkça belirtilmiş…"
6696,"Haber nereden bakarsak elimizde kalıyor. Dilindeki saçmalıklar bir yana, ‘ortaya’ çıkardıkları birimin din psikologunun sözlerinden yaptıkları alıntıların çarpıtılabilecek bir yanı yok. 8 aydır hastanede çalışan uzman Zehra Yıldız verdiği hizmeti şu sözlerle anlatmış: “Hastanelerin teknik hizmetleriyle hastalar, fiziksel olarak iyileştirilirken, manevi destekle de hastalar aradıkları ilgi ve şefkati bulmuş oluyorlar. Suruç, Ankara Garı, Merasim Sokak ve Kızılay’da meydana gelen terör saldırılarında yaralananlarla da birebir ilgilendik. Mağdur ve yakınlarımızı hastalık ve kriz süreci bitene kadar her gün odalarında ziyaret ve takip ettik.” Bunu yapacak bir birimin olması ancak sevinçle karşılanır diye düşünüyorsanız haberin sahibi yeni jön türklere göre yanılıyorsunuz. Onlara göre bu olsa olsa toplumsal ve siyasal hayatı dinselleştirerek ifsad eden bir operasyonun parçası… Bu haberden öyle anlaşılıyor ki yeni falan değil, bu sayfayı yapan arkadaşlar bildiğimiz jön türk. Aynen onlar gibi otoriter bir laikliğin, sınır tanımaz aymaz bir sekülerleşmenin peşindeler. Ancak işin ilginç yanı peşinde oldukları örnekler bu noktadan çoktan uzaklaşırken bunu yapmaya çalışıyorlar."
6697,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6698,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6699,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6700,Yazar: Feyza
6701,
6702,"Bu bir kedilerin kuyruğuna teneke bağlama yazısıdır. Ya da sapanla kuş vurma. Tabii bunlarda çocuk masumiyetine, çocuk kötülüğüne, çocuk gündeliğine dair affedilir taraflar olabilir. Belki bazı çocukların sapana her ihtimale karşı ihtiyacı da vardır, kuş vurmak için olmasa da. Neyse… Geçtiğimiz pazar Kuzguncuk’ta yaşandığını duyduğum bir olay ise herhangi bir açıklamayı, anlayışı hak etmiyor. Olayı birkaç arkadaşımın tanıklığından hareketle aktarıyorum: Bir grup İmam Hatipli öğrenci, Kuzguncuk bostanında piknik yapıyor. Üsküdar belediyesinin daveti, organizasyonu yahut sadece sponsorluğu olabilir. Dolayısıyla gençlerin yanında öğretmenleri ve belediye yetkilileri var. Bu gençler, bir noktada tekbir getirmeye başlıyorlar. Kuzguncuk ahalisi ne oluyor diye etrafına bakınırken, piknik yapanların arasından bir grup genç erkek kiliseye doğru yöneliyor. “Biz bir içeri girelim.” diyen var, “Burada kilise istemiyoruz.” diyen var."
6703,"Erkekler pervasızca tekbir getirip yürürken, genç kadınlar Bostan’da kalıyorlar. Tahminim odur ki bu saçma piyese katılmak istemiyorlar. Atara atar gidere gider, Neo-Osmanlıcı, Fatih’in torunları, ümmetin ümidi genç, çatlak sesli erkekler, bütün bu uçuşan fantezilerin gazıyla insanları basbayağı korkutuyorlar. Kilise durumdan endişelenip polis çağırıyor. Olay büyümeden kapanıyor. Gençler yaptıklarını belki bir çeşit gençlik anısı, belki bire bin katıp anlatılacak bir fütuhat hikâyesi olarak ceplerine atıp gidiyorlar. Ardından bir utanç duygusu gelir mi bilmem. Görgü şahitlerine göre o an gençlere müdahale eden olmamış. Sadece Belediye, ertesi günü kiliseyi arayıp özür diliyor. Kıssadan hisse? Bunun hissesi yok. Üzgünüm. Sadece sorular var. Giderek daralan bir İstanbul’da, giderek daralan bir hayatta, bu çocukları bu kadar pervasızca gaza getiren nedir? Kuzguncuk’a turist gibi getirip, mahallenin dayısı gibi dolaştıran tuhaf çelişkinin bir açıklaması var mıdır? İstanbul’un gittikçe eriyip yok olan hakiki dokusuna pervasızca saldırırken iş makinelerinden mi örnek alıyorlar? Bu kargaşada bir yandan kafeleşerek yok olmaya yüz tutan Kuzguncuk’ta, koskoca bir tarihe şahitlik eden kilisede tehlike bulacak kadar ne öğrenmiş, neye inanmış olabilirler?   Bu gençleri atarlı bir mahalle delikanlılığına dönüştüren bu maya çok tehlikeli. Zaten olanca eşitsizliklerle, şiddet yüklü bir tarihten çıkıp gelmiş bir avuç Hıristiyan insanı varlıklarıyla, sesleriyle, Müslümanlıklarıyla korkutmamaları için illa Kemalizm’in sopası mı gerekiyor? Sapanla kuş vurulmaz, komşu rahatsız edilmez, pazar sabahı gürültülü Fatihçilik oynanmaz. Yeni İmam-hatiplerde bu kadarcık bir toplumsal sorumluluk anlayışı geliştirilemedi mi?  100 yıldır dışlanan, gizlenen ve susturulanın ardından okullarla, gençlik merkezleriyle, şiir geceleriyle, mehteranla gelen kamusal görünürlüğün sınırı, menzili, amacı bu mudur? Zincirinden kurtulan ve büyük yatırımlarla açılan bu okullarının çimentosuna nefret ekenin çatışma biçeceği çok açık. Bu kadar kırılgan bir kamusallıkta, rüzgâra da, fırtınaya da tahammül kalmadı. Yorulduk. "
6704,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6705,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6706,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6707,Reçel’den dev hizmet!
6708,"Evet, yanlış okumadınız. Tarihteki başarısız Müslüman kadınlar listesi."
6709,"Sağda solda paylaşılan, 8 Mart’larda paylaşmalara doyulamayan “Tarihe Adını Altın Harflerle Yazdırmış Dünyayı Değiştiren 5 Müslüman Kadın” vs. şeklindeki allı pullu başarı öykülerinden doğrusu bize biraz gına geldi. Tarihe adını yazdırmayan, hayalini kursa da dünyayı değiştirmeyen, sıradan insanlar olarak tüm bu başarı anlatısının arasında başarısızlıklarımızı da bir öpelim, kucaklayalım istedik. Reçel editörlerinin başarısızlık hikayelerini sizler için derledik."
6710, 
6711,
6712,"Başörtüsü mücadelesinin bir neferi olarak en güzel okullarda okumak için bütün ergenliğini, gençliğini ders çalışarak geçirdi. Meselenin kendisiyle alakası olmadığını, kendisi hakkında herkesin kendinden çok konuştuğunu fark ettiğinde tüm başarısı birden bitiverdi. Mühendisliği 8 senede bitirdi. Kendini evde oturup, freelance çalışıp çocuk bakarken buldu."
6713, 
6714, 
6715, 
6716,  
6717, 
6718,
6719, 
6720,"Yetenekli bir annenin yine yetenekli 3 kızından 4’üncüsü. Çocukluk döneminde tığla zincir çekmeyi denedi, yarım saat sonra hala başladığıyla aynı yerde olduğunu görünce bir daha eline tığ, şiş, iğne, iplik almadı. Kendine başka hobiler edinip çeşitli kurslara gitti, hepsini yarım bıraktı. 5-6 dilde “Merhaba” diyebiliyor. Pilav yapacağı zaman Google’a pilav yazıyor."
6721, 
6722, 
6723, 
6724, 
6725, 
6726, 
6727, 
6728,
6729,"Akademiyi pek düşünmüyordu lakin başka birşey yapmayı bilmediği için kendini hep öğrencilik yaparken buldu. Televizyon izlemeyi pek severdi, eğlenceyi işe dönüştürme gafletinde bulundu, yıllarca kütüphaneye kapanıp televizyon üzerine yazı yazdı. Birden fazla çocuk doğuran kadınlara yıllarca hayret etti, aynı anda iki çocuk birden doğurdu. Nasılsa iş güç sahibi bir kadın olmam diye düşünürken, sinsice hayatına giren işlerden bir gün bile boş vakti kalmadı. Bir sabah hangi işe nerden girişsem diye düşünürken evin eğri büğrü duran halılarına baktı. Yeni yetme hallerindeyken, 35 yaşında daha becerikli bir ev kadını olacağını hayal ettiğini hatırladı. Tam olarak başarısız olamadıysa da, kendini pek de başarılı hissedemedi."
6730, 
6731, 
6732, 
6733, 
6734,
6735, 
6736, 
6737,Ancak gerçek bir kötülükle karşılaşmanın tam manasıyla iyiliğe yöneltebileceğini sezdi. İyi bir insan olmaya karar verdi. Dertlinin derdini dinleyeceğim derken oyuncak ayıya dönüştü ve fakat.
6738, 
6739, 
6740, 
6741, 
6742, 
6743, 
6744,
6745, 
6746, 
6747,"Aşırı idealist amaçlarla geldiği yüksek lisansta canı sıkıldı, başka ne yapacağını da bilemiyor."
6748, 
6749, 
6750, 
6751, 
6752, 
6753, 
6754, 
6755, 
6756, 
6757,
6758,Bu da siz!
6759,"Gözündeki gözlüğü arayanlar, evden çıkarken ütüyü fişte unutanlar, gömleğin yakasını yemeğin altını yakanlar, odası dağınıklar, kafası karışıklar aşkta kaybedenler kumarı zaten oynamayanlar, hiç aşık olamayanlar, yaşadığı hayata uzaktan bakanlar, yerini bulamayanlar… Başarısızlık hikayelerinde yalnız olmadığımızı biliyoruz.  Aşağıdaki yorumlar kısmını size ayırdık. Güle güle kullanınız."
6760, 
6761, 
6762, 
6763,—
6764,*Resimler: Fatma Betül Öter
6765,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6766,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6767,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6768,Konuk Yazar: S.
6769,
6770,"Öğretmenlerimle çocukluğumdan beri çok sıkı bağ kurarım ben. Yıllar geçse de kendi içimde kopamadığım, içimde duran bir parçam olur bazı öğretmenlerim. Çünkü bir şeyler öğreniyorsam, ufkum genişliyorsa, düşünme şeklimi değiştiren bir insan benim de bir parçam gibi geliyor artık. Sevgi, minnet, hayranlık, büyümek, arkadaşlık hepsi karışık bir duygu işte. Hangi ideolojiden olduğunun da bir önemi yok, benim kurduğum ilişki ideolojilerden üstün bir yerde duruyor benim için."
6771,"Üniversiteye geçtiğimde öğrenme hızımla birlikte bu kurduğum bağ da gitgide kuvvetlendi. Muzaffer hocayla da Boğaziçi’nde böyle tanıştık, kampüste. Karanlığı sorguluyoruz etkinliklerinde, sonra kardeşlik istiyoruz toplantılarında, eylemlerde, nevrozda, söyleşilerde, orta kantinde…"
6772,"Zorunlu bir HTR dersi vardır Boğaziçi’nde bilen bilir. Kendi aramızda konuşurken, bu derse başörtülü öğrencileri kabul edecek, başörtülüsün diye dersi sana zehir etmeyecek, gizli gizli düşük not vermeyecek bir hoca arayışına girerdik. İşte tam ders seçme aşamasında Muzaffer hocanın HTR dersi açtığını gördüm, sevinçle bu dersi aldım. Sadece bu zorunlu dersi bir şekilde aradan çıkaracağım için değil, bir dönem boyunca çok keyifli bir inkılâp tarihi dersi işleyeceğimiz için de seviniyordum."
6773,"Öyle de oldu. Derste rahatça evet sonuna kadar rahatça bütün ideolojileri tartışabiliyorduk. Komünizmi, İslamcılığı, milliyetçiliği, hatta bu ideolojilerin tarihte darbelere verdikleri destekleri falan konuşabiliyorduk. Bunları bugün dahi kimsenin duymak istediğini sanmıyorum. Neyse, e-muhtıranın verildiği günlerdi. Herkes tetikteydi. Boğaziçi’ndeki hocalar ne olursa olsun darbe karşıtıydı. Sivil siyaseti destekliyorlardı, yeni anayasa için AK Partiye “Yetmez ama evet.” diyen hocalar… Biz de derste Türkiye tarihi konuştuğumuz için konu dönüp dolaşıp darbelere geliyordu. O dönemde bu konu yasaklı konulardan olduğu için derste hem darbeleri eleştirip, hem de başımıza bir şey gelir mi acaba diye düşündüğümüzü ama yine de darbeleri konuşmaktan vazgeçmediğimizi hatırlıyorum. Bugünlerden bakınca ne garip değil mi…"
6774,"Muzaffer hoca komünisttir. Ve bizim komünizmi de, muhafazakârlığı da, İslamcılığı da birlikte oturup eleştirebilecek bir hukukumuz vardı. Komünizm bana göre o zamanlar Türkiye’de sosyetenin elit entelektüellerinin işiydi. İşçi sınıfıyla alakası yoktu. Nişantaşı’nda yaşayıp, CHP’ye oy veren komünist mi olur diyordum. Muzaffer hoca bu algımı fena halde yıkmıştı. Üstelik lafta da kalmıyor, gerçekten kenar mahalle denecek bir yerde alt sınıf halkla bir arada yaşıyordu. Komünistti, samimiydi ve bu konuda idealistti. Konuşup konuşup sonra iktidarın, gücün, paranın çağırdığı yerlere gider insanlar, bu yüzden de “İktidarla mücadele zordur.” der Althusser. Bunu yapmayan, bundan kaçabilen insanlara hep çok saygı duyuyorum ben de. Muzaffer hoca ilkeli bir komünist, ilkeli bir barışsever, ilkeli bir özgürlükçüdür. Bu yazdıklarım tabi benim anladıklarım ve hatırladıklarım. Muzaffer hoca hapisten çıkar ve yanlış anlattığım kısımlar varsa, beni düzeltir umarım."
6775,"Bir gün hocayla sol fraksiyonların bölünerek çoğalmasının zayıflamalarına mı yoksa güçlenmelerine mi sebep olduğunu konuşuyorduk. “Hocam bakınca üniversitelerde komünistler çok güçlüler, bakıyorum her yerde solcu afişler, hiç islamcı afiş görmüyoruz.” dedim gülerek. “Afiş asmak görünür olmayı sağlıyor ama sizinkiler görünür olmadan bizden çok iş yapıyorlar aslında.” demişti. Durup bir daha baktım Müslümanlar olarak yaptıklarımıza. Doğruydu, afiş asmıyorduk ama camide, öğrenci evinde, dernekte etkinlik yapmadığımız gün yoktu. Hoca İslamcı örgütleri de çok iyi biliyordu. “Aslında kavga ederek, eleştirerek birbirinden çok şey öğreniyor, birbirine benziyor solcu ve siyasal İslamcı gruplar.” dedi. Gerçekten de direniş marşları, slogan yazma biçimleri, hatta bölünerek çoğalmaları bile birbirine benziyordu bu siyasi grupların. Boğaziçi’nde böyle olur. İnsanlığın insanlık olarak zaten birbirine benzediğini anlarsınız. Zaten siz ve biz de kalmadı bir süre sonra. Dertlerimizin çoğu ortaktı. Biz hepimizdik. Hepimiz saygı istiyorduk, adalet istiyorduk, barış istiyorduk. Fikir ayrılıkları neden sadece bir zenginlik olmasındı. Ve oluyordu da. Kendin olmayı bırakmadan, ortaklaşabilmenin, diyalog kurmanın bin türlü yolu bulunabiliyordu. Bunu Türkiye’nin tamamında da yapabilsek diyorduk. Aslında bir yerde bu barış ortamını kurabilmiş insanların tüm Türkiye’de de kurabilme ihtimali çok büyülü geliyor bana. Bundan faydalanmak dururken hocaları hapse atmak da ne?"
6776,"Muzaffer hocanın ve Esra hocanın fotoğraflarını gördükçe aklımdan binlerce şey geçiyor şimdilerde. Boğazım düğümleniyor. Bu ortamda ne desem yeterince anlatamıyorum kimseye yaşadıklarımı. Bu ülkeye barış gelecekse Muzaffer hoca gibi hocalar sayesinde gelecek. Şu an hapiste değil, barış meclislerinde olması gereken, ders anlatması gereken, yine öğrencileriyle açık yüreklilikle Türkiye’deki meseleleri konuşması gereken bir hocamdır Muzaffer hoca. Tarihe bir şahitlik olarak yazılsın lütfen."
6777,"Çok karışık bir dönemde biz bir gün serbest, bir gün yasak olan başörtüsüyle uğraşırken, her olayda yanımızda olan hocaları, birlikte yaptığımız eylemleri, hocalarıma sarılıp ağladığım anları, “Sen gelemiyorsan ben sınıfı yukarı çıkarırım.” diyen hocamı, hiç birini asla unutmayacağım. Muzaffer hocanın, Esra hocanın ve diğer akademisyenlerin bugün terör propagandası gibi bir sebeple hapiste olduğunu düşününce bunları hatırlıyorum ben. Unutmuyorum."
6778,"İçim çok dolu. Uzun zamandır içimden taşıyordu bu dertler. Bugün İbrahim Kalın’ın söylediği bir türküyü dinlemek içimdekini taşıran son damla oldu. O zamanlar İbrahim Kalın’ın o enfes derslerine de girerdim, beynim patlayana kadar dersi dinlerdim yine de bitsin istemezdim. Şimdilerde bir hocamın hapiste bir suçlu muamelesi görmesi de, bir hocamın siyasetin hatalarını toparlamaya çalışan bir başdanışmana dönüşmesi de acayip kalp kırıklığı yaşatıyor bana. Bilmem anlatabiliyor muyum? Lisans yıllarımı deli gibi özlüyorum. Belki de fena halde büyüyorum ve buna dayanamıyorum."
6779,Bu da bonus:https://www.youtube.com/watch?v=rsniGdEGDMQ&feature=youtu.be
6780,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6781,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6782,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6783,Konuk Yazar: Haşime Elif Kılıçarslan
6784,
6785,"Bugün onunla dertleştik. Boşanamayan bir kadınla. Uçurumun eşiğinde sürekli kendi sesini dinleyen kadınlar. Hele erkek boşanmak istemiyorsa, bir de üzerine seviyorsa. “Sürünürsün, üç kuruşa muhtaç olursun, perişan olursun vb…”"
6786,"Bir gün başörtüsünden boynu gözükmüş. Ya onun arkadaşları onun karısı olduğunu bilmeden görseymiş ve laf atsalarmış, o ne yaparmış? Ya da ceketinin önü açık olursa insanlar onun karısı hakkında ne düşünürmüş?"
6787,"Böyle böyle geçmiş zaman. Eğer elinde yeterince güç ve para olsa akıl hastanesine bile yatırırdı karısını, deli diye. Büyük çoğunluk da iman ederdi. Sürekli oğluna “annen hasta” demesi. Annen hasta çünkü babandan ayrılmak istiyor. Bir gün oğluyla dizi izliyorlar. Dizideki adam ayrılmak isteyen karısını boğuyor, oğlunun gözü önünde. Oğlu “anne umarım bu senin başına gelmez” diyor ve sımsıkı sarılıyor. Gülüyor kadın, olur mu oğlum öyle şey. O sadece bir dizi (!)."
6788,"Diziler, her gün ekranda bilmem kaçıncı kadın cinayeti. Cinayetin en ince ayrıntıları. Hatta bir sürü karikatür. Dram, espiri, yakınma… Maruz kaldığımız şeyi bu kadar çok kanıksayabilirdik herhalde. Normalleştirdiklerimizden başlıyor sorunlar… Hele o iyi hal indirimleri…"
6789,"Evin içinde sürekli taciz, küfür, tehdit… Dışında o bir melek. İyi bir erkek ve baba. Kime ne anlatabilirsin? Bazen en yakınındaki bile abartıyor mu acaba diye sormaz mı? Bir erkek seviyorsa sen ya yalancı olacaksın ya da sahiden iyi planların olacak. Sahi kadınlar iyi planlar yapar değil mi? “Öyleyse ben neden beceremiyorum?” sorusu."
6790,"Sürekli bir tacizle yaşarsan karşındaki büyür, sen küçülürsün. Erkeğe iman etmeye hazır bir toplum, eş, dost, arkadaşlar var. “Daha iyisini mi bulacaksın?” Sanırım boşanmak isteyen kadınlara kalkan en iyi sopalardan biri bu. Hemen arkasından “ya çocuklar” diye devam eder. Sürekli bir balkon konuşması yapmak zorundasınız. Herkes nedenini bilmek ister. Hiçbir açıklama kesmez. Asla yeterli olmaz. Dayanma eşiği nedir? Nerede haklı olunur?"
6791,"Ancak koca öldüğünde. Tüm toplum kucaklamaya hazırdır. Ama boşanmak istiyorsan kocan ayrı, toplum ayrı cezalandırır. Bir arkadaşımla dertleştim. Üçüncü denememde boşanabildim, dedi. Her alanda savaşılmıyor. Herkesle ayrı savaşıyorsun. En sevdiklerin birden düşmana dönüşebiliyor. “Hepsi senin iyiliğin için. Şu an sen iyi düşünemiyorsun.” Neden? Kaç şiddet haklı yapar beni. Ya da bir gün gerçekten üçüncü sayfa haberi olmak mı? Yaşadıkların o kadar kötüdür ki abarttığına inanmak isterler. Sakinleşmek, vicdanlarını rahatlatmak için mi? İnanın bilmiyorum. Sadece “olmuyor, yürümüyor” deseniz. Bencilliğinize(!) güzellemeler dinlemeye hazır olun."
6792,"Bir kadın çocuklarına rağmen yetti, bitti diyorsa yetmiştir. Kimin haklı olduğunun ne önemi var? Ama toplum, eş, dost haklı “kim oyununu” illa oynamak ister. Tek istediğiniz birazcık ama birazcık anlaşılmak. Birinin seni anlıyorum demesine ihtiyacınız vardır. Bunu diyenler bile eninde sonunda sıkılır ve haklı kim oyununa illa gözleri kayar. Karşılıklı suçlamalar… Ne evliliğin ne de boşanmanın haklı(!) tarafı olur mu?Sonra mı? Erkek ne yapsa haklıdır. Kışkırtmış, rahat durmamışsınızdır. Yoksa bir erkek(!) tüm bunları neden yapsın."
6793,"Anlaşılmayı beklemek en büyük hatanız olur. Toplumun en ciciş ezberidir “evlilik”. En büyük günahlardan biridir “boşanmak”. Bu ezberi tekrarlamaktan sıkılmazlar. En iyi geviş getirdiklerimiz listesinde bir numaraya oynar. Hayat hepimiz için kısa. Yola devam etmeli. Hayatın ortasına “mihenk taşı” olarak kendimizi koyarak. Aldırma, yürü…"
6794,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6795,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6796,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6797,Konuk Yazar: Zeynep O.
6798, 
6799,"Başlığın tamamı “Erkeğin Şerrinden Erkeğe Sığındım Çünkü It’s A Man’s Man’s Man’s World” olmalı. Burada ‘Man’ vurgulu. Beyler, hiç itiraz istemem; hanımlar, siz de kabul edin: Bu üzerinde yaşadığımız, çivisi çıkmış dünya, erkeklerin dünyası ve burda erkeklerin kuralları geçerli. Nerden mi çıkardım? Öykümü dinleyin. Öyküdeki kişiler ve olaylar neredeyse tamamen gerçek hayattan alındı. Sadece ana karakterlerden birinin ayak numarasını farklı olabilir. Anlatılanlardan bir kısmı zaten savcılıktaki dosyada var. Diğerleri yazarın zihninde mahşer günü hesabı sorulmak üzere bekliyor."
6800,"Öykünün iki ana karakteri var. Biri erkek. 39 yaşında. Evli. İki çocuk babası. Yönetici. Siyaset de dahil etkili yerlerde tanıdıkları var. Kendisi, ailesi, anne babası İstanbul’da ikamet ediyor. 1.85 boyunda. Ayakkabı numarası 42. Sesi kalın. Küfredebiliyor. Diğer kahramanımız kadın. 35 yaşında. ‘Hala’ bekar. Kadın dedim ama ‘Bana göre kadın annedir’ diyen cumhurbaşkanımız nezdinde tam olarak kadın sayılmaz, zira anne değil. Ama erkek de değil. Siz onun bir hiç olduğunu düşünebilirsiniz. Zaten öyküyü okuyunca bir hiç gibi muamele gördüğünü farkedeceksiniz. Yalnız yaşıyor. 1.55 boyunda. Ayakkabı numarası 36. Sesi ince. Küfretmeyi bilmiyor. Bilse de etmezdi."
6801,"Olaylar bu iki kahramanın aynı işyerinde tanışmalarıyla başlıyor. Kadın işinde gücünde. Erkeğinse niyeti başka. Kadına açılıyor. Kadın reddediyor. Buraya kadar olanlar, normal sayılabilir. Adam kadının peşini beş sene boyunca bırakmıyor. Cevapsız aramalar, mesajlar, takip etmeler, yol kesmeler. Kadın önce tüm bunları görmezden gelirse adamın vazgeçeceğini düşünüyor. Üç yıl boyunca bu can sıkıcı durum devam edince savcılığa gidiyor ve adam uzaklaştırma cezası alıyor. Uzaklaştırma dedikleri, kadının sadece üç ay rahat edebileceği geçici bir çözüm. Sonrasında herşey başladığı yere dönüyor. Kadın çaresizce adamın annesini, babasını, karısını, patronunu arıyor. Tekrar polise gidiyor, ama nafile."
6802,"Esas kızımız, olan biteni başka şehirde yaşayan ailesine haber vermiyor, çünkü tüm bunların bir şekilde üstesinden gelebileceğine inanıyor. Çünkü ‘güçlü’ olduğu vehminde. Çünkü 15 yıldır tek başına yaşıyor. Çünkü daha yirmili yaşlarında ‘kız başına’ dünyayı gezdi. Çünkü Avrupa’da, hatta Afrika’da yaşadı. Ama olmuyor; bu adamla baş edemiyor. Kanunlar ona yardım etmiyor. Dünyanın düzeni ona yardım etmiyor. O da çareyi abisine söylemekte buluyor. Ve abisi erkeklerin anlayacağı dilden konuşarak bu işi bir günde hallediyor. Ve hikaye mutlu sonla bitiyor."
6803,"Erkekliğin getirdiği imtiyazlara dayanarak kadına dünyayı zindan eden erkeğin hakkından yine bir erkek, kaba kuvvet ve küfürle geliyor. Çünkü dostum, it’s a man’s, man’s, man’s world’!"
6804,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6805,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6806,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6807,Yazar: rumeysa ç.
6808, 
6809, 
6810, 
6811,"Öncelikle yazıda, yanlış anlaşılmasın, son dönemde gündemimize yerleşen bu meseleye dair derin(!) bilgilerimi kamuoyuyla paylaşmak gibi bir derdim yok. Ben de, doğal olarak, herkes ne kadar şey biliyorsa o kadarını biliyorum, hatta belki de gittikçe artan bıkkınlık hissimden ötürü daha azını. Bir de zaten meseleye olan bakışımı birebir anlatan iki yazı da halihazırda yazıldı. Merak edenler için: Reçel’den Z.’nin yazısı ve Mehmet Efe’nin yazısı."
6812,Ama benim hala için soğumadı. Benim derdim şu: Bir mesele gündeme geldiğinde sadece içeriğe nasıl odaklanırız? Siyasal angajmanlarımızı bir yana bırakıp mağdurların yanında nasıl saf tutarız? Ve kim bu “biz”?
6813,"Olay bir haber olarak “piyasaya sürüldükten” sonra bir grup insan, Z.’nin de yazısında yazdığı gibi durup ne olup bittiğini anlamaya çalıştı. Bir grupsa “kafalama” habere daldı ve başladı klavye başında fırtınalar estirmeye. Sosyal medyadaki TT’leri, bol paylaşılan yazıları geçiyorum zaten, ama ekşi sözlükteki yorumlar ve maruz kaldığımız bir çok şey beni ve sanırım benim gibileri (artık biz diyemiyorum sanırım) daha da iç seslerimize hapsetti."
6814,"Mesela yine bu vesileyle baktım, Ekşi Sözlük’te Ensar Vakfı başlığı altında bir postta şu var: “Bkz. Radikal İslamcıların sapık olması”. Ya da bir post daha: “Vakfın kurucusu zaten 1981’de fiili livatadan yargılanmış. yani baştan mayası bozuk. ne kadar oğlancı-sapık varsa buraya doldurmalarında bir kasıt var. bunlar bu vakfı zaten çocuk istismarı için kurmuş anlaşılan.”"
6815,"Bir yandan da bunun karşısında “Ensar onurumuzdur”, “Yedirmeyiz” diyenler… Bir vakıf bir insanın nasıl onuru olur yahu? Ne zamandır futbol maçına gitmiş insanlar gibi tezahüratlarla, laf atmalarla, karşılıklı laf sokmalarla siyaset yapıyoruz? Yine, kim bu biz?"
6816,"Bu ne zamandan beri sorusu beni Kabataş olaylarına götürdü birden. Vakt-i zamanında, başörtülü bir kadının başına gelmesi muhtemel bir olay üzerinden tetikteydik (bize ilk gelen detaylarla sonuçta varılan hikayenin alakası yoktu yine). Ama “biz” daha olayın gerçekliğine dair farklı bilgiler içerisinde boğuşurken kadının ne fantezi dünyası kalmıştı, ne yalancılığı. Zaten AKP’den birilerinin kadını savunması yalancılığı için yeterli bir kanıttı. Son geldiğimiz noktada haberin yalan olması ve gezi karşısında kullanılmış olması net bir bilgi olarak elimizde. Ama benim için o süreçte de haberin kendisinin doğruluğundansa, arkadaşlarımın olaya yaklaşımı ve kadını hiç gözlerini kırpmadan bir kalemde silmiş olmaları etkilemişti. Böylesi bir senaryonun insanlar tarafından kabul edilmesinin tek nedeninin geziyi karalamak olmadığını, halihazırda Gezi’ye giden başörtülü kadınların “tebrik edildiğini”, sokaklarda bazı Müslümanların sözlü tacize maruz kalabildiklerini, kıssadan hisse çıkarıp bu meseleyi ele almamız gerektiğini düşünmek çok zaman almadı çok şükür o zaman. Bu sayede “biz” o süreci daha iyi yönetebilmiş, Gezi içerisinde özelde başörtülü kadınların maruz kaldığı farklı şekillerdeki tacizleri deşifre edebilmiş, tartışmayı sorunu çözmeye odaklayabilmiştik [1]. En azından belirli bir grup insan arasında."
6817,"Ama şimdi kendimi daha büyük bir çukurun içine çekilmiş hissediyorum. Bir vakfın, adı ne olursa olsun ve hangi gruba ait olursa olsun, adının etrafında çocuk istismarına dair bir mesele geçiyorsa buna dair meseleyi takip ve çözümde ortak olma sorumluluğu vardır. Nokta. Ortada bir örtbas varsa süreç içerisinde bu suçun içerisinde bulunan insanların suçlarını kabul edip vakfın ilgili yapılarından ayrılmaları ve yine bu ilgili yapılarda radikal düzenlemeler gerekir. Nokta. İktidar mekanizmalarındaki bağlantıları ya da “arkaları” hangi hükümet döneminde olursa olsun insanların işlediği suçların görmezden gelinmesi için bir neden olamaz. Nokta. Bu örnekten de gördüğümüz üzere özellikle küçük yaşta çocuklar için farklı gruplar tarafından açılan evler büyük tehlikeler barındırıyor ve Müslüman camia muhtemel taciz ve istismar vak’alarından arınmış değil, o yüzden böyle evlere dair düzenlemelerin konuşulması ya da bu evlerin tespiti ve kapatılması için öncelikle Bakanlığın sonra da bütün sivil toplum kuruluşlarının çalışması gerekiyor. Bu da başka bir nokta."
6818,Ama tüm bu düzenlemeler vakıf AKP’ye yakın için yapılması zorunlu düzenlemeler değil. Ya da Bilal Erdoğan vakfı çok seviyor diye vakfa yakın kişilerin kurduğu bir evde istismar olmadı. Ya da Aile Bakanı’nın bir sonraki açıklamasında bile toparlayamadığı gibi açıklamalarla vakıf bünyesinde çalışan binlerce insanın sapık ya da istismara meyilli olması gibi bir denklem kurulamaz.
6819,"Buradan da gelelim “biz” sorunsalına… Facebook’ta meseleyle ilgili yaptığım tüm tartışmalarda cevap yazan herkes birden, benim karşımda bir yerde bir “biz” sahiplendiler. Senelerce birlikte benzer şeyler söylediğimiz insanlar, meseleyi anlamaya çalışırken her “Bir durun, herkesi dinleyelim, öyle karar verelim” serzenişimde birden karşı tarafa geçtiler, “biz”li cümleler kurdular. Kısacası AKP’ye küfretme sayım yeterli olmayınca yeteri kadar “biz” olamadım. Kendimi birden oraya hiç ait hissetmediğim bir “biz”in içine itilmiş buldum, ama oraya da kısa sürede yaranamaz oldum. O yüzden tüm o “biz”lerden özür diliyorum. Ama insanların mağdur olmasının, istismara uğramasının, öldürülmesinin karşısında herkesle “biz” olurum ama Müslümanların tamamına pedofili diyen, Radikal İslamcı’ların sapık olması bkz.’larını sahiplenen insanlarla “biz” olamıyorum. Yine bir mağduriyet yaratmış (!) gibi olmayayım tabii (Allah’ım iç seslerimle yaşadığım korku dolu muhabbetlerden ben sıkıldım) ama kusura bakmayın, Allah’a ve peygambere iman ediyorum diye tüm dünya sapıklarıyla bir olduğumu düşünüyorsanız siz de benimle “biz” olmayın bir zahmet. İyi ki reçel var da en azından bir 5-10 kişiyle “biz” oluyoruz bu sayede… Azıcık olsun içimiz soğuyor…"
6820, 
6821,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6822,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6823,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6824, 
6825,Yazar: Z.
6826,
6827, 
6828,"Ensar Vakfı ile ilişkilendirilen Karaman’daki çocuk tecavüzü haberleri ortaya çıktığından beri sessizliğini korumuş olan bir kitle var. Başka hak/hukuk meselelerinde sesini yükseltip, kalemini oynatırken şimdi susup anlamayı bekleyen bir kitle… Bu grubun bir parçası olarak ben, aramızda fısır fısır konuştuğumuz sessizliğimiz üzerine artık biraz yüksek sesle konuşmak gerektiğini düşünüyorum."
6829,"Her şeyin nasıl başladığını hatırlayalım. Basına yansıyan ilk haberler henüz olayla ilgili birkaç cümleden fazla verecek bilgi sahibi değilken “Tarikat evlerinde tecavüz” başlıklarıyla yayınlanınca herkes bir “Hoppala!” dedi. Bir yanda korkunç bir olay, diğer yanda tanıdık bir kurum, ikisi arasında olup olmadığı bilinemeyen bir ilişki ve her nasılsa bunu çoktan bilen kimi haber kaynakları… İster duygusallık deyin, ister konduramamak, ister Türkiye basınına dair anlaşılır bir güvensizlik; bahsettiğim kesim “Bir anlayalım, neymiş” diyerek köşesine çekildi."
6830,"Ensar Vakfı’nın tecavüz yuvası olduğu, Ensar’ın hükümet projesi bir şebeke olduğu, çocukları korumak için alınmış davanın gizlilik kararının tecavüzün üstünü örttüğü laflarının haber metinlerini doldurmaya başlaması uzun zaman almadı. Ardından AKP’lilerin resimleri ve “İslamcı” Ensar vurguları eşliğinde sunulan #StopChildRapeinTurkey kampanyası* sosyal medyayı sardı. Diğer yandan olaya dair bilgisi eşit derecede az olan bir başka kesim de bunun yalnızca karalama olduğunu, meselenin çocuk tecavüzü falan olmadığını,  sosyal medya  kampanyalarıyla Türkiye’nin uluslararası itibarına zarar verdilmeye çalışıldığını hızla haykırmaya başladı. Başta sahihlik kaygısından ileri gelen bahsettiğim sessizlik hali belki de sonraları bu karşılıklı atılan “Tecavüzcü Ensar kapatılsın” ile “Yedirmeyiz” sloganlarının uğultusu arasında zaten duyulmayacak hale gelmiş olmaktan dolayı devam etti."
6831,Ensar Vakfı’nın haksız bir lince maruz bırakıldığını hisseden fakat ortada ciddi bir itham ve hakkında ancak sınırlı bilgi bulunan bir dava varken göğsünü gerip “Şimdi Ensar olma zamanı” diyecek kadar da midesiz olamayan sessiz kitlenin bir parçası olarak ben şöyle düşünüyorum. Dava gizliliğinden dolayı henüz vakfın tecavüz vakası ile ilişkisini dolayısıyla suçun örgütlü olup olmadığını bilmemiz mümkün değil. Fakat geldiğimiz noktada ortada başka bir tür örgütlülük hali olduğu açıkça görülüyor.
6832,"Ensar Vakfı yaptığı açıklamada tecavüzcü öğretmenin kendilerinin üyesi olmadığını, yalnızca bir süre gönüllü çalıştığını söylüyor. Ayrıca Valilik açıklamasında Karaman’da Ensar’a ait bir yurt bulunmadığı yazıyor. Oysa ki tecavüzcü öğretmenin Adli Tıp Kurumu tarafından da doğrulandığı söylenen itirafları bu açıklamalar ile uyuşmuyor. Üstelik ortada bir de vakıf yetkililerinden birinin gayrı resmi açıklaması var. Bu açıklamaların toplamından vakfın Karaman’da evi olmadığı değil evlerin yasal statüsü olmadığı anlaşılıyor. Zaten o yaş grubundaki çocuklar için böyle ev açılması yasak olduğu için yasal olması da mümkün değilmiş.  Yasal olmayan evin haliyle yasal denetimi olmadığı gibi Ensar Vakfı da burada kendi sorumluluğunu/sorumsuzluğunu görmezden geliyor. Vakfın yaptığı basın açıklaması baştan aşağı kurum itibarına odaklı iken, kurumun kendi evlerinde yaşayan çocukların ruhsal ve bedensel sağlığı ve güvenliği ile ilgili ne tür bir kaygısı, bunları korumaya dair ne tür bir çabası/sistemi olduğuna dair tek cümle okumuyoruz. Vakfın açıklamasına nazaran daha makul bir dili olan Ahmet Hakan röportajında geçen, meselenin ciddiyetine dair ifadeler “En azından bunu demişler” dedirtse de doğrusu orada da “Bu vahim durumu birlikte aşacağımıza inanıyorum” gibi soyut bir dilekten fazlasını bulamıyorsunuz. Ensar’ın son olarak kurumsal zarara uğratıldığı gerekçesiyle davaya müdahil olma dilekçesi vermiş olması ve sanığın en üst sınırdan ceza almasını talep etmesi içinizi biraz olsun rahatlatır mı, “Yine mi kurumsal itibar?” dedirtir, orasını ise artık size bırakıyorum."
6833,"Diyelim ki Ensar’ın basiretsiz açıklamalarını maruz kaldıkları linçten kaynaklı bir hezeyan olarak gördük, peki etrafına örülen Bakanlık, basın, vakıf-dernek ve şahıslar kalkanına ne diyeceğiz? Bu çok katmanlı kalkan içten dışa doğru şöyle bir hiyerarşiyle genişliyor: Sosyal medyada kefenini giyip “Ensar candır”, “Ensar’a sahip çıkalım” diye kahramanlık taslayanlar, tecavüzden hiç bahsetmeyip olan bitenin yalnızca bir karalama ve iftira olduğunu öne süren dernekler, “Pedofili = Ensar = AKP = Müslümanlar” ucuzluğuna “#StopChildRapeinTurkey = Gezi = Paralel = CHP = HDP = Sol Çeteler” ucuzluğuyla mukabele eden gazeteciler,”İnadına” Ensar Vakfı’na sahip çıkan milletvekilleri, “Bir kere rastlanması kurumumuzu (?) karalamak için gerekçe olamaz” açıklaması yapan Aile ve Sosyal Politikalar Bakanı ve Bakan’a yöneltilen eleştirileri “Ülkemize yönelik karalama kampanyası” olarak görüp bakanına sahip çıkan Bakanlık! Özellikle sonuncusunun ne anlaşılacak ne açıklanacak bir yanı var. Bakanın yaptığı açıklamanın “Tecavüzün bir keresinden bir şey olmaz” şeklinde anlaşılması olasılığının yüksekliği üzerine bir saniye dahi düşünmemiş olmasından daha vahimi koruması gerekenin kurumlar değil çocuklar olduğunu unutması, Bakan değil Ensar Vakfı yöneticisi kılığına bürünmesi,  “Tanırız-ederiz” şeklindeki ahbap çavuş gayrı-profesyonelliğini makamına taşıması."
6834,"Tüm bu süreç sonunda, olan biteni değerlendirip geldiğimiz noktaya baktığımda şunları söyleyebilirim. Evet, Karaman’daki tecavüz olayı adalet kaygısından çok AKP ile ne şekilde olursa olsun hesaplaşma kaygısı olan bir kesim tarafından kullanıldı ve gerçekliği sorgulanmayan iddialar ile bir nefret kampanyasına dönüştürüldü. Ensar’da çalışan herkesin potansiyel tecavüzcü olduğundan tutun vakfın tecavüzcüleri adeta kasıtlı olarak barındırdığına, zaten hepsi AKP’li olan (!) dindarların tamamının tecavüzcü Ensar’ı desteklediğine ve hatta neredeyse kendi çocukları tecavüze uğrayacak olsa dahi destekleyeceklerine kadar uçuk kaçık pek çok iddia ve ima sürece hakim kılındı. Evet, bu çirkin bir linç kampanyası."
6835,"Gelgelelim, Ensar’ın vekilinden Bakanı’na (hem de Aile ve Sosyal Politikalar Bakanı’na!) kadar gözü kapalı savunulduğu şu ortamda ne Ensar’ın kıymetli itibarının korunması ne saygıdeğer Bakanımızın “yanlış anlaşılma”ması için bizim desteğimize ihtiyaç olmadığı fazlasıyla ortada. Dolayısıyla ben artık Ensar’ın mağdur olduğu düşüncesiyle kafamı meşgul etmek istemiyorum. Görülüyor ki Ensar’ı koruyan o katman katman kalkan Ensar’ın -sürecin sonunda suçlu çıkacak bile olsa- mağdur olmasına izin vermeyecek kadar sağlam. Bakan Sema Ramazanoğlu’na geri adım attıran ya da Ensar’ı davaya müdahil olmaya teşvik edenin ise sırt sıvazlayan o kalkan olmadığı ortada."
6836,"Öyle ise ben artık izninizle sessizliğimi bozmak istiyorum. Ses çıkarmanın kurum itibarı için tecavüzü görmezden gelmek ya da siyasi hesaplaşma için tecavüzü kullanmaktan başka biçiminin mümkün olduğunu biliyorum ve sesimi gerçekleri duyup adalete kavuşmak isteyenlere, Ensar Vakfı’ndan çelişkili açıklamalarına açıklık getirmesini, bundan sonraki çalışmalarında öğrencileri nasıl koruyacağına dair elle tutulur geliştirmeler yapmasını talep edenlere, Aile Bakanı’ndan “Yanlış anlaşıldım” değil “Özür dilerim, bu makamda bir kurumu sırf tanıyorum diye savunmam hataydı” demesini bekleyenlere emanet ediyorum. Çünkü bir kurumun zaten korunan itibarı hatırına tecavüze uğrayan çocuklar için çıkmayan sesimizin hesabı bizden elbette sorulacak."
6837, 
6838,—
6839,"* #StopChildRapeinTurkey (Türkiye’de Çocuk Tecavüzüne Son) kampanyası pek çok açıdan tartışıldı. Benim nezdimde ülkenin itibarı tartışmalarının bir kıymeti yok fakat “sanki ülkede sistematik bir çocuk tecavüzü varmış yanılgısı oluşturuluyor” diyenlere Pozantı ve Şakran‘ı hatırlatmak isterim. Evet, bu ülkede tecavüzün üzerini örtmeye programlı bir sistem var. Dahası, Pozantı’yı, kampanyaya sahip çıkanlara da hatırlatmak isterim çünkü oradaki davanın takipsizlikle sonuçlandığı yetmezmiş gibi tecavüze uğrayan çocuklar devlet malına zarar vermekten müebbet ile yargılanıyor!"
6840, 
6841,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6842,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6843,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6844,Konuk Yazar: Neslihan Akbulut Arıkan
6845,
6846,"Geçen günlerde İspanya’da holigan bir grubun para toplayan dilencilerle ahlaksızca dalga geçmesi görüntüleri girdi gündemimize. Savaşın ağır bilançosu saymakla, yazmakla, raporlamakla, tutanak tutmakla bitmiyor. Bu görüntüler de milyonlarca mazlum, mağdur, mülteci Suriyeli’nin çektiği kahrın bir sembolü oldu adeta. Bu görüntülerin ardından mültecilere sınırlarını açan Türkiye ile sınırlarda insanları kitleler halinde bekleten, onları deniz üzerinden bir ölüm yolculuğuna mahkum eden Avrupa ikiliği ‘senin medeniyetin-benim medeniyetim’ sloganlarına dönüştü. Halbuki Türkiye devleti doğru ve insani olanı yapmış, mültecilere kapılarını açmıştı açmasına da Suriyeliler’in bu topraklardaki hikayesi çadırkentlerle, kamplarla, iyilik hikayeleri ile sınırlı değil maalesef. Daha onlarca yıl konuşacağımız kadar dışlanma, sömürü, hamaset, suistimal ve nefret de içeriyor fiili durum. Velhasıl ‘bizim medeniyetimiz’ eşittir Suriyeli kardeşine kucak açan medeniyet değil! Bu eşitlik hayalî bir eşitlik olur bu şekilde kurulunca. Çünkü fiiliyatta muhacire ne kadar ensar olabildiğimizin hesabını tutmak sağlam bir sinir ve güçlü bir yürek istiyor."
6847,"Hakeza mülteciyle alay eden holigan video görüntüsünün devamı da vardı aslında. Devamında yaşlı bir adam holigan gruba küfredip, para toplayan mültecileri yerden kaldırarak ellerine para koyuyordu. Ardından bir kadın meydana yönelip ahlaksız gruba karşı sözler söylüyordu. Orada ne dendiğini anlamadık ama insanlık hanesinde iyi bir yere yazılacak bir tavır sergiledikleri kesindi. Zaten kimlik siyaseti kurgusal bir şeydir, siyasetine malzeme bulmak için gerçeği ıskalamaya mahkumdur. Burada da sormak lazım o görüntülere bakınca Avrupa’yı (ya da) İspanya’yı kim temsil ediyor? Mülteciye şınav çektiren holigan mı, yoksa şınav çeken kadını yerden kaldırıp holigana küfrederek yaptığı işin kötülüğünü haykıran yaşlı adam mı? Ya da ‘bizim medeniyetimiz’i kim temsil ediyor? Çadırkente tüm kıt imkanlarını seferber ederek erzak taşıyan STK gönüllüsü, vakıf çalışanı mı, yoksa “Suriyeli giremez.” tabelası asıp para karşılığı dahi mülteciye mal satmayan esnaf mı? 200 TL’lik evini 600 TL’ye savaş mağduruna kiraya veren amca mı, 20 kişilik mülteci aileyi bilâ ücret kiralık evinde barındıran İstanbul Fatih’teki karı-koca mı? Hiçbiri ya da bunların hepsi birden… Kimlik üzerinden konuşunca haksızlık etmemek mümkün görünmüyor. Konuştuğumuz ister ‘Avrupalı’ kimliği olsun isterse de ‘Türk’, ‘Türkiyeli’, ‘Müslüman’, ‘İslam’…"
6848,"Daha birkaç gün önce yaşadığım durum ‘Biz neyin kafasındayız?’ sorusunu beynimin içinde döndürüp durdu. Şehrimize sığınan Suriyeli mülteci ailenin kızı üniversitede bizim bölüme devam ediyor. Derste Almanya’dan misafir hoca önce Avrupalı ülkelerin mülteciye bakışı ve politikaları üzerine sunum yaptı. Ardından “Siz ne düşünüyorsunuz?” diye dönüp sınıfa sordu. Soru üzerine adeta bizim sürekli ulus-devlet, modernleşme, kimlik, savaş, mültecilik, istisnalık hali vs konuşup durduğumuz, kendi etnik aidiyetleri üzerinden enfes çıkarımlar, yorumlar yapan öğrencilerimiz gitti de Almanya göç dairesi başkan vekilleri geldi sanki yerlerine. “Mültecilere kamp yapılsın, o kamptan çıkmalarına izin verilmesin.” diyen mi dersin, “Avrupa sınırları açmamakta haklı, yoksa mülteciler o toplumları da bozar.” diyen mi, “Mülteciler geldi ev fiyatları uçtu, iş ücretleri düştü.” çarpıklığını serdeden mi? Sonunda sınıfımızın tek Suriyeli öğrencisi gözleri dolu dolu üç-beş kelam etti, “Suriyeli aynı işe daha az ücret alıyorsa bu alanın değil verenin suçudur.” dedi, sustu. Arkadaşlarının hal ikazıyla söz alan öğrenciler biraz durumu düzeltti, “Yanlış anlaşıldık…” vs. dediler neyse ki. Maalesef bu tekil örnekten de ziyade ikili konuşmalarda ben pek ‘kucaklama’ anlatılarıyla karşılaşmıyorum. Bizim de halk olarak mülteciye bakışımızın özeti “Kabul ettik, bunun kıymetini bilsin, efendi efendi otursun oturduğu yerde.” gibi… Yoksa sınırların açılmış olmasıyla yıllardır gereğinden fazla övüneceğimiz yerde bu mağdur, mazlum kitlenin rehabilitasyonuna, yaralarının nasıl sarılacağına kafa patlatıyor olabilirdik hep beraber. Kaldı ki sınırların açılması bir devlet tasarrufudur. Daha Suriye’deki savaşın başından itibaren Türkiye’de mültecilere sınır açılsın mı diye bir oylama olsa bu sınırlar açılabilir miydi? Bence hayır…"
6849,"Tüm bu meseleler üzerine düşünürken az önce bu defa Suriye topraklarından bir duvar yazısı fotoğrafı düştü bilgisayarımın ekranına. “Gitmeden önce kalmak için elimden gelen her şeyi yaptığımı bil.” yazıyordu. Bunu hep hatırlamak lazım. Bunu bilmek lazım. Burada ailesinin arkadaşlarının akrabalarının tamamını ya da bir kısmını, tüm sosyal statüsünü, işini, evini, dahası ülkesini kaybetmiş bir insanla muhatap olduğunu bilerek meseleye bakmak lazım. Avrupa’ya söz söylerken boy aynasında kendimizi de bir görmek gerekiyor."
6850, 
6851,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6852,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6853,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6854,Konuk Yazar: Elif Kayalar
6855, 
6856,"
  "
6857,"Ölüm bütün gerçekliğiyle bir anda geliyor. Öyle kesin öyle kuşatıcı ki inanamıyorsun. Ölüm acısını biraz olsun anladığımı düşünürdüm. Oysa sadece tasavvur edebiliyormuşum. Yaşanmadan anlaşılmaz denir ya hani… Doğruymuş. Bu yazıda sadece Feyza’ya olan sevgim olsun isterdim fakat öyle olmadı, olamadı. İçimde çok şey birikti. Artık suskunluğumu bozmak zorundayım. Gerçek Feyza’yı tanımanızı isterdim. Gülüşüyle içimi ısıtan Feyza’yı."
6858, 
6859,"Biz beş arkadaşız. Beyza, Merve, Kübra, ben ve Feyza. Lisedeyken, dördü birlikte otururdu. Hocalar onlara ‘arka dörtlü’ derdi. Ben arka taraftan, tahtayı göremediğim için önde otururdum. Her fırsatta arka tarafa kaçardım. Arkadaşlarımın neşesine ortak olmak isterdim çünkü. Konuşurduk, gülerdik; çok gürültü çıkarınca hocalar kızardı. İyi ki arka dörtlü olmuşlar. İyi ki konuşmuşuz. Birlikte gülen, ağlayan, aynı safta duran, aynı lokmayı yiyen bizler… Sınırları olmayan uçsuz bucaksız bir dostluk…"
6860, 
6861,Benim Feyza’yla olan dostluğum lise yıllarında başladı. Kübra ve Beyza’nınkiyse daha eskiye dayanıyor. Onlar ilkokuldan beri beraberlerdi. 12 yıl yani ömürlerinin yarısından fazlasını birlikte geçirdiler. Böyle köklü bir dostlukları vardı. Şimdi Beyza’nın gözlerinden Feyza’yı görün:
6862,"
"
6863,"
 “Feyza hayatını en güzel, en doğru şekilde yaşadı. Kararlılığıyla ve insanlığıyla en örnek oldu, duruşuyla hep güç verdi. Feyza bir insanın sahip olabileceği en güzel en bulunmaz dostluktu, sıcaktı samimiydi. Bir gün olsun tereddüt etmedim ona açacağım bir meseleyi, dertse kendi derdi gibi, mutluluksa kendi mutluluğu gibi dinleyeceğinden. Bir gün olsun gönlüm buruk ayrılmadım yanından; çünkü kırıcı konuşup yetim bırakmazdı insanı. Kırmazdı ama emin olurdu, defalarca sorardı arardı… Sığınacak liman gibi insan tabiri varsa eğer; Feyza onlardandı. Bizim limanımız kapandı, bizim neşemiz, ‘zenci amele’miz, etimiz tırnağımız, bizim ‘bütün’ oluşumuz gitti.”"
6864,"Feyza böyle bir insandı. KPSS kursundan çıkıp evine gitmek isteyen bir son sınıf öğrencisinden öteydi. Patlamada ölenlerden, ‘haberlerdeki o kız’dan, bir rakamdan çok daha öteydi. Siyaset dilinin, çıkarcı paylaşımların odağında olmamalıydı Feyza. “Seneye Öğretmen Olacaktı…” gibi ruhsuz bir manşeti de haketmiyordu. Bir haberde 19 yaşındayken, diğerinde 23 yaşında olabiliyordu; olmamalıydı."
6865,"
 O bizim kardeşimizdi. Sürdüğümüz el kreminden, dinlediğimiz şarkılara, mekanlara, insanlara kadar çok anımız var. Biz Feyza’nın dostlarından birkaç tanesiyiz. Ailesini, diğer dostlarını hatırlatmama gerek yok diye düşünüyorum. Bizim sahip olduğumuz en değerli şey saf sevgimizdi. Ona dokunulmasına dayanamıyorum. İçim daha çok acıyor. Bu yüzden süreci anlatmadan Feyza’ya veda edemeyeceğim."
6866,Mezuniyet fotoğrafı
6867, 
6868,"Eve yeni gelmiştim. Patlamadan haberim yoktu. WhatsApp grubumuza girdim. Oradan öğrendim. Beyza, Kübra ve Merve “İyiyiz.” dediler. Feyza’dan cevap gelmedi. İlk önce konuşuyorduk. “Bir cevap yazsın neler yapacağım ben ona…” dediğimi hatırlıyorum. Aksi bir ihtimal hiçbirimizin aklının ucundan bile geçmiyordu. Sonra telefonla Feyza’yı aramaya başladık. Ulaşılamıyordu. Kendi aramızda konuşmaya devam ettik. Kardeşini aradık. Telefonu açmadı. Saatler ilerledi. Sonunda babasına ulaştık. Haber alınamıyordu. Hastaneler arandı, emniyete gidildi. Yaralıların isimlerinin yazılı olduğu listelere bakıldı."
6869,Haber almaya çalışıyorduk. Biz daha arkadaşımızın haberini alamamışken insanlar siyaset konuşuyordu. Saat 10’u geçmişti. Artık yürüyerek bile olsa eve gitmiş olmalıydı. Bir yerden telefon bulurdu bizi haberdar ederdi. Biz saat 18.44’ten gece yarısına kadar bu vaziyette bekledik. Derken gece yarısına doğru herşey kesinleşti.
6870,Kübra beni aradı. “Elif…” dedi duraksadı. Anladım ama toz konduramadım. “Haberi geldi.” dedi.
6871,“Kaybettik.”
6872,Aklımdan ve kalbimden aynı anda ne çok şey geçti o birkaç saniyede. Göz yaşlarımız o gece tükendi diye düşündük. Yanılmışız…
6873,Uzakta olmak daha zordu. Şimdi en yakınlarımızdan birine haber verme sırası bendeydi. Kevser habersizdi. Uyuyordu. Sabahı zor ettik yola çıktık birlikte.
6874,"Feyza’nın cenazesine yetiştik. Beyza’yı gördüm. Merve’yi, Kübra’yı. Sımsıkı sarıldık birbirimize… Ağladık. Kalplerimizin dili birdi. Feyza’nın ölümü bizi eşitlemişti adeta. Hayatımda ilk defa sevgiyi ve acıyı bu denli yoğun hissettim. Onlara sarıldığımda biliyordum aynıydık."
6875,"Kardeşimizin mezarına birlikte gittik. İdrak edemedik. Feyza başkaydı. Birazdan yanımıza gelip Amerikan aksanıyla “Watcha doin man?” diyecekmiş de, biz de şapşikliğine gülecekmişiz gibi hissettik."
6876,"Odasına girdik. Yatağına oturduk. Yarım kalan kitaplarına baktık. İşte şimdi karşımızda annesi… Bize bakıyor. Sarılıyoruz. “Ne çok severdi benim kızım sizi, hep sizden bahsederdi.” diyor.  Şimdi inanmaya başlıyoruz."
6877,"Biz onu tanıyorduk. Gerçek Feyza’yı biliyorduk. Meyveli, kestaneli veya ballı bademli pastayı çikolatalı pastaya tercih ederdi… Şarkı söylemeyi severdi. Onun hakkında size onlarca cümle kurabilirim. 14 Mart günü toplanıp fotoğraflara baktığımızda boğazımızdaki yumruğa, acıyan gözlerimize, ağrıyan kalbimize rağmen gülümsedik. Çünkü gördüğümüz Feyza bizim Feyzamızdı. Koşulsuz sevildik ve sevdik bunu biliyoruz."
6878,"Yani diyeceğim o ki, insanlar birbirleri için böyle anlamlar ifade ederken bir durup düşünmekte fayda var."
6879,Sakın baş sağlığı için aradığınız insana “Tek parça mı bulunmuş?” “Tanınacak halde miymiş?” şeklinde sorular sormayın. Çünkü ‘merak’ınız ölüm gerçeğini değiştirmediği gibi bu soruları sorduğunuz kişinin yarasını kanatmaktan öteye geçemeyen bir saygısızlığa dönüşüyor.
6880,Siz siz olun anı yüklü bir fotoğrafın altında siyaset yapmayın.
6881,Asla ve asla cenazeyi fırsata çevirmeye çalışmayın.
6882,“Boğaz dokuz boğumdur.” diye de boşuna denmemiş.
6883,"Feyza’nın vefatından üç gün sonra yolda yürürken “Hadi gel otobüs durağına gidelim belki patlarız.” cümlesini duydum. Bu bir şaka mıydı? Vicdan, insanlık, duyarlılık bunlar bizim için neler ifade ediyor?"
6884,"İnsanlığıyla, hak gözetmesiyle Feyza saygıyı hakediyor. Sen bu dünyalık değilmişsin kardeşim. Senin ve senin gibi masum giden herkesin mekanı cennet olsun. Bu ilk değildi ne yazık ki son da olmadı…"
6885,Allah geride kalanlara dayanma gücü versin.
6886, 
6887,"“Unutmayın ki, Allah’a yakın olanların korkmaları için bir sebep yoktur; onlar acı ve üzüntü çekmeyecekler. Onlar, imana erişip Allah’a karşı hep bilinçli ve duyarlı kalmaya çalışan kimselerdir. Onlar için hem bu dünya hayatında hem de sonraki hayatta müjdeler var. Ve Allah’ın vaadlerinde asla bir değişme olmayacak, işte budur en büyük zafer, en büyük başarı!” (Yunus 62-64)"
6888, 
6889,
6890,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6891,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6892,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6893,Konuk Yazar: Naçar
6894,
6895, 
6896,"Sayfanızı her gün birkaç kez açıp okuyorum. Ya yeni bir şey varsa diye. Kapalı zihnimi açacak bir kelime yakalar mıyım diye. Sizler benim ablalarımsınız. Size yazıyorum çünkü, ben bir gidişin eşiğindeyim. Rahatlamak güvende olmak istiyorum bu gidişten önce."
6897,"Henüz 1 aylık evliyim. 6 yıllık flört dönemim oldu eşimle. Aynı okulda okuduk ailelerimizden uzakta. Okul bitti. İkimizin ailesi de farklı şehirlerdeydi. Biz de ayrıydık bu yüzden. Yılda bir ancak buluşurduk. Ben atandım, o umursamadı; hayatı, mücadeleyi, gelişmeyi… Tamam, herşey devlet kapısı değil ama bir insan hayat için, eğitim için mücadele etmeli! Ailesi beni hiç umursamadı yıllarca. Atanıp maaş aldığımda evlilik için aradılar beni."
6898,"Ben, ben olarak bir bireydim. Ben olarak sevdim oğullarını ve zamanında onları. Beni ben olarak sevsinler diye uğraştım. Bu kez ayırmak istediler. Evlendik…"
6899,"Pişmanım; yıllarıma, mücadeleme… Çok pişmanım. Kitap okumama saflık ve saçmalık gözüyle bakan insanlarla birleştirmişim hayatımı."
6900,"Çok pişmanım bir çok yalan söylemişler. Allah’tan korkmamayı dilerdim gidişimin canımı yakmaması için. Dün gece ellerimi seccadede unuttum, gözyaşlarım boğazıma aktı. Öyle pişmandım ki…"
6901,"“Tek başıma, ne ailem ne o olmadan, yapabilir miyim?”"
6902,"Hayallerimi pişmanlığımla söndürmek istemiyorum. Ne olur dua edin, ben çok çok pişmanım. 25 yaşımda hala 15’imdeki gibi çaresizim."
6903,"Allah’ım, affet gelişimi."
6904,"Siz hep yazın, hep yazın! Müslümanlığı, özellikle biz hanımlara, eziklik gibi öğreten zihinleri susturacak yazılar yazın."
6905,Allah razı olsun!
6906,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6907,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6908,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6909,
6910,Reçel atölyelerinin ilki geçtiğimiz Cumartesi gerçekleşti. Evin Meleği konulu atölyemizin açılış sunumunu ve moderatörlüğü Fatma Çiftçi yaptı.
6911,"Fatma Abla sözü elbette reçel ile açtı. Reçelin iki şekilde yapıldığını anlattı. Birincisi meyveler ucuzlayınca pazara gidip bir kaç kilo meyve alıp reçel yapmakla, ikincisi ise “projelendirerek”, yani fiyatı ne olursa olsun reçel yapmak niyetiyle pazara gidip, meyveyi alıp reçeli yapmak.  Portakal reçelinin tarifi ise biraz farklı. Burada akşam evde meyve soyup bıçağın ucu ile ikram eden annelerle başladı. Bir yandan da önündeki portakalı soyarken diğer yandan akşam soyulan o portakalların kabuklarının değerlendirilebileceğini söyledi. Portakalın kabukları etli olacakmış ki reçel güzel olsun. Fatma abla soyduğu kabukları ipe dizip, reçel tarifini tamamladı."
6912,
6913,"Derken konu evden/yuvadan açıldı.  Arkadaşları ile kalanlar kaldıkları ev ile ailelerinin evine dair bir karşılaştırma yapıp, hangisinin yuva hangisinin ev gibi hissettirdiğinden bahsettiler. Buradan mesele yuvanın biraz da dekor, dizayn gibi evi ev yapan materyallerle ilgili olduğuna geldi. Görüşler farklı farklıydı. Kimine göre bir halı öğrenci evini yuvaya dönüştürürken, kimine göre ise eşyanın evi yuva yapmakla alakası yoktu. Evin tanımı, nerenin ev sayıldığı, öğrenci evinin bir geçiş gibi görüldüğü vs. de konuşulanlar arasındaydı."
6914,"Sonra evin işleri, sorumluluğu vs üzerine konuştuk. İş bölümü, evin bizden bekledikleri vs. Tabi ki, erkeklerin evde üstlendikleri roller, kadın-erkek rollerinin öğrenilmişliği, bizim bu rolleri ne kadar sahiplendiğimiz ve devam ettirdiğimiz, bunları değiştirme imkanları ve umutları konuşulanlar arasındaydı. Burada mahalle ve komşuluğa da girdik elbette. Komşusuzluk dedik aslında ona. Fatma Abla burada “kızkardeşlik”i böyle bir şeye eviremez miyiz, diye sordu. Biraz bunun üzerine konuştuk. Yani evin, çoluk çocuğun yükünü paylaşmak, birbirinin yanında olmak, hatta çocukları birlikte büyütmek gibi. Bu dayanışmanın önemi fikri genel bir kabul görürken bunun gerçekten işlevli olup olamayacağı ya da evlilik hayatı ancak bu dayanışma ile yürütülebiliyorsa evlenmenin ne anlamı olduğu gibi sorular da peyda oldu. Evlilerin ve bekarların, çocuk sahibi olanların ve olmayanların ayrılan dünyaları gerçeği de bu dayanışmanın nasıl sağlanacağına dair sorulardan biriydi."
6915,"Dayanışma ile akıl verme arasındaki fark da gündeme gelen bir konuydu. Özellikle yeni gelişen alternatif annelik akımları üzerinden kadınların birbirine had bildirdiği, kendi bilgisini tavsiye değil dikte ettiği, dayanışıp kolaylaştırmadan çok hayatı zorlaştıran tavırlara değinildi."
6916,"Bir de arkadaşlık ve aile ilişkilerini geren politik meseleler üzerine konuştuk. Siyasi farklılıkların ailede , arkadaşlık ilişkilerinde yarattığı ayrılıklar, kopan bağlar… En yakınlarından destek görmeyişin ve onları zor durumda bırakma duygusunun inandığımız fikirlerimizi savunmayı nasıl zorlaştırdığı…"
6917,"Özetle konu konuyu açtı. Ev, evlilik, paylaşma, sorumluluk, yalnızlık, yalnız kalamayış, roller, arkadaşlıklar vs. derken üç saate yakın samimi bir sohbet/iç dökme oldu. Sohbet boyunca pek çok konuda farklı görüşler ortaya atmış olsak da “bu devran böyle gitmez” diyerek, bir şeyleri değiştirmeye niyetlenerek, dayanışma duygusu ile ayrıldık."
6918,Bu atöylemize katılma fırsatı bulamayanlar ise üzülmesinler: Reçel atölyeleri devam edecek. Bizi takipte kalınız!
6919,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6920,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6921,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6922,Konuk Yazar: Fatma Şişli
6923,
6924,"Bir insanın nasıl yaratıldığına dair trajik bir hikaye ile karşılaşacağımı bilmeden girmiştim eski eşyaları satan o dükkandan içeri. Amacım kitapları karıştırmaktı bu sefer. Çocukluğuma dair bir kaç eski eşyayı görünce mutlu olduğum bir yerdi orası. Bazen eskilere bakıp ‘Ne hikayeleri vardır kim bilir bu eşyaların’ derdim. Kitaplara bakarken gözüme ansiklopedi kalınlığındaki bir dönemin meşhur Hayat dergisi ilişti. Şöyle bir göz atayım derken kendimi kasada bulmuştum. En iyisi eve gidip, bir bardak demli çay eşliğinde yıpranmış sayfalar arasında kaybolmaktı. “Kimlerin evine misafir oldu, kimlerin elinde gezindi bu dergi acaba?’’ diye düşüne düşüne sayfaları çevirirken, “50’lilerde ne kadar da ‘modernmişiz’ yahu.” demekten alamadım kendimi. Kapak kızları modern Türkiye’nin baş göstergesiymiş adeta. Ben “Vaayyy, oooo, yok artık!’’ nidaları ile sayfaları çevirirken; annem “Yine nerden aldın o kalın şeyi. Evde yer kalmadı kızım. Nereye koyacaksın onu?” diyerek her zamanki klişe ama komik cümlelerinden birini kurmuştu."
6925,"Tam o sırada at üstünde güneş gözlüklü bir kadın fotoğrafı dikkatimi çekti. Haberin başlığı ‘’Kızımı da götür!’’ idi. İçeriğini merak edip okumaya başladım. Fotoğraflar ve altında yazan metinler karşısında kaşlarım bir aşağı bir yukarı hareket ediyor, gözlerim hayretler içinde kalıyordu. Bir insan yaratmanın hikayesi anlatılıyordu bu haberde. Doğu’daki kızları kurtarması için görevlendirilen Sıdıka Öğretmen, münevver bir Türk kadını olarak ‘Türkçe dahi bilmeyen’ kız çocuklarını kurtarmak için Malkoçoğlu edası ile at eşek demeden yollara düşüyor ve Doğu’nun karanlığına ışık saçıyordu."
6926,     
6927,Köylüler bu öğretmenden yirminci Asır ‘azizesi’ gibi bahsediyorlarmış. Hangi ifadeleri kullanıyorlardı acaba azizeliğinden bahsederken? Mani düzecek kadar sevmişler baksanıza.
6928,"“Kızımı da götür, modern yap getir, ışık saçsın etrafa, azize olsun insanlığa , sen gibi sen gibi” (!)"
6929,
6930,"Vefakar ve cefakar Türk öğretmen bazen Türkçe bile bilmeyen kız çocukları’nı bile at sırtına alıp mektebe götürüyormuş. Demek her türlü saldırıyı göze almış, iyi ki ısırmamışlar!"
6931,"Bir insan yaratmak kolay değildi! Ayakları çıplak, üstü başı yamalı, saçları dağılmış o vahşi kızdan ‘tertemiz Türkçe konuşan’ modern bir kadın meydana getirilmişti. Üstelik nihayet! Giriş, gelişme ve sonuç bölümleri üç fotoğraf ile özetlenmiş, adeta bir köleyi andıran Doğuludan artık ışık saçabilecek Batılı bir kadın yaratmışlardı."
6932,
6933,
6934,"Fedakar öğretmen Sıdıka Avar, misyonerlik ile suçlanmış ve daha sonra Mustafa Kemal tarafından dosyası incelenerek kendisinin karşısına çıkartılmıştı. “Misyoner Sıdıka sensin öyle mi?’’ diye soran Mustafa Kemal’e, “Efendim ben öğretmen Sıdıka!” diye cevap vermiştir Sıdıka Avar. Daha sonra Mustafa Kemal kendisine şöyle hitap etmiştir;"
6935,"“Hayır sen Misyoner Sıdıka’sın. Bana da senin gibi misyonerler lazım. Git, memleketin içine gir. Dağ köylerine uzan. Orada kendi dilini dahi konuşamıyan ve bizden ışık bekliyen yarının annelerini bulacaksın…’’"
6936,"“Bir cemiyet daha ziyade aile yoliyle bilhassa kadın yoluyla fethedilebilirdi. Misyoner Sıdıka Hanım Şark’a gidecekti. Oradaki genç kızları hatta Türkçe bilmeyenleri dahi toplayacaktı. Onları bu cemiyetin potasında yetiştirecek, sonra bu çocukları birer ışık huzmesi halinde köylere gönderecekti.’’"
6937,"Modernizm ile imtihanımızı gözler önüne seren, Batı’nın oryantalist bakış açısını iliklerimize kadar hissettiren diliyle bu haber insan yetiştirebilmenin gerçekten ne kadar zor olduğunun tekrar tekrar altını çiziyor. Birer ışık huzmesine dönüştürülen ve Doğu’ya ışık saçması için gönderilen kızların, Batı’da nelere mecbur bırakıldıkları ise muamma…"
6938,Batı’nın ışığından Doğu’ya sığınırım!
6939,—
6940,*Kaynak: Hayat Dergisi Mart 1957
6941,Hikmet Ferudun Es röportajı
6942,
6943,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6944,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6945,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6946,Konuk Yazar: H. Seher Çevik
6947,"
"
6948,
6949,"Siz hiç camiden kovuldunuz mu? Ben çok kovuldum, çoğu İstanbul’da oldu. En şiddetlisini ise birkaç yıl öncesine kadar Şanlıurfa’da yaşadım diye düşünüyordum. 2000’li yılların başıydı, kardeşimin bulunduğu Şanlıurfa’ya ziyarete gitmiştim. Üç hafta boyunca bir öğrenci yurdunda kalacaktım. Şanlıurfa’yı bilenler bilir; Mevlidi Halil Camii ve çevresi olan Balıklı Göl pek çok turistin geldiği, kısmen kozmopolit ve bir kadın olarak nefeslenebileceğiniz bir alandır. Yoksa genç ve kadın olarak tek başınıza gidip gezeceğiniz, ziyaret edeceğiniz yerler sınırlıdır orada…"
6950,"Biz de Şanlıurfa’nın geleneğine göreneğine eyvallah dedik. Oysa İstanbul’dan oraya tek başıma gelmiştim ve tek başıma İstanbul’a dönecektim. Duruma ayak uydurdum ve çoğunlukla yanıma öğrenci arkadaşlardan birini alarak Şanlıurfa’yı gezmeye çalıştım. Gezdik diyorsam yanlış anlamayın Balıklı Göl ve çevresini, hepsi o kadar… Harran, Birecik, Halfeti vs…’den bahsetmiyorum, zinhar yanlış anlaşılmaya! Oralara kapı gibi erkek kardeşimle gittim, hatta onunla gidemediğim yerler bile oldu."
6951,"Neyse konumuza gelelim. Oldum bittim caminin uzağında, kadınlara namaz kılmak için ayrılan o izbe kenar köşe yerleri sevmedim. Namaz kılarken hep mihrabı görmeyi arzu ettim ve topluca kadın erkek cemaat olarak secdeye varılışının nefesini, sesini —özellikle sesini— o secdeye varılırken önce dizlerin, sonra ellerin, en son alnın uğultulu bir yakarış halindeki sesini, kokusunu duymak isterim. Hiç olmazsa mahfilden, caminin merkezine doğru, o ana kubbenin altına girip sığınmak isterim, o cem olmuşluğun içinde kendimin yokluğunda yok olmak duygusunu ararım ve bunu bir lahza da olsa hissetmek isterim camilerde. Bilirim çok şey istemem, bu nihayetinde O ulu yaratıcının elindedir. Yine de kul yapısı o ulu camiler —bazıları mekân olarak küçük de olsa— bir vesile kılındığından çok sık olamasa da sığınırım o mekanlara. Bazen boğaz kenarında, bazen Halıcılar yokuşunda, bazen Çarşamba’da, Edirnekapı’da, Sarıyer’de,  Şanlıurfa’da… Hollanda’da, Fransa’da, İsveç’te, Afrika’da… Dünyanın her neresinde bir camide ibadet ediyorsam, edebiliyorsam… Yoksa gök kubbenin altının her yanı mescit."
6952,"Birkaç yıldır Urfa’da öğrenci olarak bulunan arkadaşıma, son giren vakit namazını camiden epey uzakta bulunan kadınlar kısmında kılmayalım, Mevlidi Halil Camiinde kılalım, artık gitme vaktim yaklaştı hiç olmazsa bir kerecik de orada namaz kılmış olayım, diyerek bir teklifte bulundum. Kızcağız biraz da endişeyle “Kılmasak, izin vermezler” dedi. Her ne kadar Urfa’da bulunduğum sürece bizzat yurttaki kızlardan, kızlara karşı işlenen töre cinayetlerini ve aile içi infaz hikâyeleri dinlesem de cahilce bir cesaretle ısrar ettim. Biçare kızcağız da kabul etti ve camiye doğru yöneldik. Caminin kapısını açıp içeri adım atar atmaz bütün başlar bize döndü, aldırmadık."
6953,"Girişin hemen yanındaki merdivenlerden mahfile çıkmak için dönüp de birkaç merdiven çıktığımızda,  gören zanneder ki farklı bir yere girdik, farklı bir iş için girdik, neredeyse bütün cemaat ayaklandı. Böyle nereye gidiyorduk ki? Biz kimdik? “Namaz kılacağız” dedim safça. Neden bilmem kaç metre ötedeki kadın yerine gitmiyorduk? “Burada namaz kılamazsınız, çıkın.” haykırışları yankılanıyordu camide. Israr ettim. “Ben mihrabı görerek namaz kılmak istiyorum, hem mahfiller kadınlar içindir, orada kimse (erkekler) namaz kılmıyor zaten” sözlerime karşılık yaşlı cemaat öfke dolu gözlerle üstümüze yürüdü. Bize doğru ayaklanmış o kalabalık gürûhun üstümüze yürürken ki gözlerindeki öfkeyi —ki öfkeden daha da fazlası vardı— unutamam."
6954,"Cemaatin içindeki yaşça daha genç olan bir kaç kişi, ne kadar “Yapmayın, etmeyin, kılsalar n’olur ki?”  diye araya girmeye çalışsalar da, kimse onları dinlemedi. Yanımdaki kızcağız da neredeyse korkudan bayılacaktı ve çıkalım diye kolumdan çekiştirip duruyordu. Daha fazla ısrar edemedim ve kendimizi dışarıda bulduk. Eminim ki biz kendimiz dışarı çıkmasaydık yaka paça bizi Allah’ın evinden dışarı fırlatacaklardı."
6955,"Tabi ki soluğu caminin imamının odasında aldım, durumu anlattım. İmam umursamaz edayla savuşturmaya çalıştı bizi. Durmadım il müftülüğüne vardım, durumu onlara da anlattım. Allah’tan ki onlar ilgilendi, özür diledi ve o imamı defalarca uyarmalarına rağmen aynı davrandığını ve gereğinin yapılacağını söylediler de içim rahatladı. (İktidar da “dindar”  değildi henüz ha!) Sonrasındaysa ne oldu takip edemedim ama geçtiğimiz yaz yine bir öğle sonrası Şanlıurfa’daydık. Balıklı Göl’deki Rizvaniye Camii’nde,  eşimle cemaat olarak namaz eda etmek istedik, caminin ücra bir köşesine geçerek vazifeyi yaparken etrafımızda dolaşıp durdular, uyaracaklar ya, daha caminin kapısından girerken kadınlar kısmını tarif ettiklerine göre pek değişen bir şey olmamış. Tek fark bu sefer yanımda bir erkek vardı ya, kovalayamadılar…"
6956,"Gelelim Türkiye’nin öteki ucuna, batısına. Benim canım, vatanım da vatanım’a; İstanbul’a ve Süleymaniye’ye… Nasıl anlatılır ki Süleymaniye öyle bir çırpıda, birkaç satırda? Süleymaniye ki oraya gidebildiğin her an bayramdır, ister sabah, ister öğle, ister akşam ne zaman olursa olsun. O sessizliğe giriş, o ilk adım, o koca şehirden sıyrılıp, soyunup, zirveye, fanilerce seyredilmeden seyretmeye çıkmak…  Yavaş yavaş şehrin kaldırımlarından, otobüs duraklarından, mağaza vitrinlerinden, o kaba saba gürültüsünden, ışıklarından, pek çok insana takılmış, yağmalanmış, parçalarını parçacıklarını toplayabildiğince toplamak, kendini kendinde cem etmek… Tabi bir de, sözcüklerindeki, bakışlarındaki, duyuşlarındaki, tadışlarındaki, sezişlerindeki, dokunuşlarındaki o çarçuru fark edip israfkârlıgından utanıp susmak…"
6957,"Utana sıkıla, acaba biri bir şey derler mi endişesiyle de olsa mihraba yaklaşabildiğin kadar yaklaşırsın. Büzülüp bir köşede de otursan, sırtın bir sütuna bir taşa da dayalıysa eğer, gizlenmek daha kolaydır. O dayandığın sütundan gözlerini kubbeye çevirdiğinde renklerle, ışıklarla, mihrapla, minberle, nakışlarla kendini o mabede pay edersin. Yankılanan her ses sen olmaktadır artık. O kubbe işte tam senin üstündedir, ağar durur her zerrene. Kalbin büyür, büyür. Sen küçülürsün ve konarsın bir toz gibi içine. Rabbim dersin, başka da bir şey demezsin."
6958,"Çok değil yaz mevsiminin sonunda, İstanbul’da biten tatilimizde bir de Süleymaniye ziyareti yapmak istedik. Camilerin şahı Süleymaniye’den içeri girdik ve her zamanki sığındığım sütuna doğru yollanmıştım ki koruma görevlisince uyarıldım. O bölüme, yani erkeklerin namaz kıldığı bölüme, kadınların girmesi artık yasakmış. Erkekler için ayrılan bölüm de caminin ön tarafı, caminin ana kısmı, neredeyse onda sekizini kaplayan bölüm. Ziyaret etmiş olanlar bilirler, orası erkekler içinmiş, namaz kılıyorlarmış. “Tamam.” dedik; bunu anlarız namaz kılarken rahatsız etmeyiz böyle bir kural varsa ama şu anda namaz saati değil.  Görevli tabi ki dinlemedi bizi, “Gidin müftülüğe anlatın derdinizi, hemen aşağı tarafta, emir böyle.” dedi. Hoş, benim de erkeklere ayrılmış kallavi bölümde namaz kılmaya kalkışmak gibi bir cesaret ve ‘cüretim’ olmamıştı, o gün de yoktu."
6959,"Niyetim o sütunlardan birine dayanıp camiyi temaşa edip âcizane tefekkür etmeye, hatıralarımı yâd etmeye kalkışmaktı, başkaca da bir niyetim yoktu. Zinhar, namazı bize ayrılan caminin dibindeki o onda birlik kısımda kıldım hep ben. Ama olmadı, Diyanet, T.C. İstanbul Müftülüğü öyle buyurmuş, Allah’ın evini de dilediklerince parselleyip bize, kadınlara, münasip gördükleri kısımdan dışarı, namaz harici zamanlarda bile girmemize bile müsaade buyurmamışlardı! Lakin namaz için değil de ziyaret için gelen erkeklerin o bölüme girmesinde bir beis görmüyorlardı."
6960,"Kim bilir ilerleyen zamanlarda bahçesinden bile içeri almazsınız, kadınlara camileri açmaktan bahsediyorsunuz bir de… Siz sizin belirlediğiniz yerlerde, sizin izin verdiğiniz sürece duracak vahhabivari bir anlayış içinde bir kadın cemaat oluşturmaya çalışıyorsunuz. Karar alıp uyguladığınız bu kuralın başkaca bir açıklaması yok. Heyhat 14-15 sene önce yaşadığım, barbarlık ve ilkellik olarak tanımlayıp dehşete düştüğüm şey devlet eliyle legal hale getirilip İstanbul’da karara bağlanıyor ve önüme çıkıyordu, ne kadar gelişmiş, ne mesafeler kat etmişiz be! Bu aşağılanmışlık (kadına karşı bırakın pozitif ayrımcılığı negatif üzeri negatif cinsiyet ayrımcılığı) Diyanet’in iğrenç bir kararı!"
6961,"Geçen ay yine İstanbul’daydım ama inanın yine bu muameleye maruz kalırım korkusuyla gidemedim Süleymaniye Camii’ne. Sonrasında caminin kapısının yanın ilişip, dolan gözlerimden yaş akıtmamak için harcadım tüm enerjimi. Ne var ki artık Allah’ın evinden çıkmaya niyetlenirken önümdeki avizelerin birinin arasında bulunan tarihi devekuşu yumurtalarından birinin sebepsiz yere birden yere düşüverip kırılmasını, bu kalbi kırılmış aciz kuluna, Rabbi’sinden bir icabet bir cevap olarak algıladım."
6962,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6963,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6964,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6965," Konuk Yazar: Sıla Türköne
Görsel: Keyvan Mahjoor "
6966,"Müslümansanız ve bunun işaretini üzerinizde taşımıyorsanız, hayır erkek değilseniz; demek istediğim kadınsanız Müslümansanız ve başınızda örtü yoksa, dışardan bakıldığında her şey olabilirsiniz. Müslümansanız ve kadınsanız, şeytan sürekli kucağınızda oturur, Müslüman değilseniz de oturur, kadın olmanız şeytan için yeterli. "
6967,"Kucağınızda oturan şeytan sizi birtakım “kötü” yollara sokabilir, kulağınıza fısıldar, sizi erkekler için, evet Müslüman olanlar da dahil, çekici kılar. Kuyruğunuz sallanıyorsa bilin ki, sebebi kucağınızdan bir türlü indiremediğiniz şeytandır. Başınızı örtseniz de, şeytan bu, daha güçlü abanır kucağınıza. Kadınsanız ve Müslümansanız siz şeytanla yatar şeytanla kalkarsınız. Gündelik hayatta bir çok tacize maruz kalırsınız, şeytanın bütün baskılarına rağmen hala tecavüze uğramadıysanız şanslısınız. Dahasını da ekleyim, cehennemin bütün köşeleri sizin için tutulmuş durumda. Tacize uğrarsınız, tecavüze uğrarsınız, kürtaj yaparsınız, cehenneme gidersiniz… Kadınsınız, elma seversiniz, baştan çıkarırsınız, şeytan hep fısıldar. Müslümansanız ve kadınsanız, inancınızın işareti olan herhangi bir şeyi bedeninizde taşımıyorsanız, neye ve nereye ait olduğunuzu bir türlü kestiremezsiniz."
6968,"Camiye girersiniz, cemaatle namaz kılmak istersiniz, biri mutlaka oraya ait olmadığınızı hissettirir: "
6969,“Rükùda fazla eğiliyorsun yavrum çirkin gözüküyor.” 
6970,"“Yalnız senin kolun kısa, öyle kabul olmaz.” "
6971,“Daha uzun bir etek giyemedin mi?”
6972,"…vs gibi birçokları sürekli kulağınızda fısıltı halinde, her gittiğiniz her camiide kıldığınız her namazda sizi takip eder, hayır şeytan değil bu kez fısıldayan. Ait olmaya çalıştığınız mümin kardeşlerinizin oluşturduğu bir cemaat. Niyetleri kesinlikle kötü değil, yalnızca ibadetinizin kabul olmasını isterler. Kabul olmadığından o kadar eminler ki, “Acaba mı…” diye bile düşünmezler. Camide durum böyleyken, hayatınızın herhangi bir kısmında bir yere ait olduğunuzu hissedeceğinizi düşünmüyorsunuz heralde. Neticede, Sürekli “Neden buradayım?” diye sorgulamaya başlarsınız. Nihayetinde şeytan bu, bir dakika bile yalnız bırakmaz sizi. Ama unuttuğunuz asıl şey, Allah kulunu asla yalnız bırakmaz. Şeytan kucağınızda, kulağınızdayken, Allah tam olarak kalbinizin içinden seslenir size. İşte o zaman dersiniz ki; “Ben buraya aitim.” "
6973,"Bütün bunları yazma sebebime geleyim fazla uzatmadan. O hafta ilk kez girdiğim bir derste hoca, “Kendinizi nereye ait hissediyorsunuz?” diye sordu. Hiç düşünmeden ilk cevabı ben verdim “Hiçbir yere.” "
6974,"Sanki yıllardır bu soruya cevap vermeyi bekliyormuş gibi heyecanlıydım. Belli ki uzun uzun düşünmüşüm bunun üzerine. Son zamanlarda bir yere ‘ait olamayacağım’a dair tecrübelerimin artmasının da etkisi vardı tabii. İlk ne zaman bu soruyu sordum kendime bilmiyorum, annemle babam boşandığında belki. Kendimi bir aileye ait hissedemedim, çünkü aile demek anneyle birlikte, baba da demekti. Gerçi o zamanlar bütün bunlara kafa yoramayacak kadar küçüktüm. Yine de bölünmüştüm, tamam değildim. Sanırım hayatım bu bölünmüşlüğü tamamlamaya çalışmakla geçti."
6975,"Liseyi bitirdikten sonra babamın yoğun uğraşları neticesinde üniversiteyi okumak üzere 12 saat yolculuk edeceğim bir ülkeye gidecektim. Havaalanında o uzun labirenti geçerken arkamda annemle babam yanyana bana el sallıyorlardı. İşte o an tamamlanmıştım, ama gidiyordum. Gitmeseydim tamamlanmayacaktım. Gittim, yine bölündüm. Abim yolcularken sımsıkı sarılıp “Kendini yalnız hissetme, orası da Allah’ın, burası da. O her zaman yanında.” demişti. O an daha önce eksikliğini yaşadığım her şey tamamlanmıştı sanki. “Her yer Allah’ın…” mıydı gerçekten? Yurtdışı tecrübemde beni ayakta tutan abimin söylediği bu cümle olmuştu, bir de okumam için verdiği kitap: Mekke’ye Giden Yol. "
6976,"Orada bir cemaat evinde kaldım, yine kendimi ait hissedemediğim bir yer. Ablalar, abiler tarafından alınan her karara sorgusuz itaat ediyordu. Bir keresinde niye demiştim, “Niye Mavi Marmara eylemlerine katılamıyoruz?”  “Şşşt…” demişti abla “Abiler öyle karar verdi, bunu sorgulayamayız.” Abim “Her yer Allahın…” derken bunu kastetmiş olamazdı, bu yer abilerin değildi, ve abiler Allah hiç değildi. Sonuç olarak ben buraya da ait değildim ve üniversiteyi okuyamadan döndüm. Babamın deyişiyle ‘hayatımın fırsatını’ teptim. Şimdilerde yine gündemimizde bu laf var, mastera kabul aldığım okulun benim için hayatımın en önemli fırsatı olduğunu söylüyor. Ne yazık ki, ben buraya da ait hissedemiyorum kendimi. Bugün tez hocamın, konuyu daha detaylandırmak üzere dersi bırakmam gerektiğini söylemesinin ardından, bir sonraki dersin sınıfını sormak için bölüm çalışanının yanına gittiğimde “Alış bu okula artık Sıla.” demesi üzerine burdayım. Türkiye’nin en eski okullarından birinin daha birkaç sene önce açılmış mescidindeyim. Ve sanırım ben buraya, bu ana aidim, tıpkı havaalanında ailem tarafından uğurlandığım ana ait olduğum gibi."
6977,"Velhasılı, bir yerlere ait olmayı beklemektense; kendimi ait hissedeceğim anların peşinde olmayı öğrendim. Bu tecrübelerimin neticesinde ve sanırım bana bu hissi yaşatan herkese teşekkür borçluyum. Siz ne söylerseniz söyleyin, ben kucağımda oturan şeytana değil, havayı her soluduğumda nefesini hissettiğim Allah’a aidim. Elhamdüllilah."
6978,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6979,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6980,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6981,Konuk Yazar: Haşime Elif Kılıçaslan
6982,
6983,"28 Şubat’a dair henüz doğru düzgün konuşabildiğimizi sanmıyorum. İslamcıların -kendi hataları ile yüzleşmekleri gibi- adeta çok kullanışlı bir aksesuarları. Diğer kesimler de ısrarla burun kıvırıyor. Kimsenin aynaya bakmak istemediği, habire birbirine tasma salladığı bir körlük hali. Bizimse bir yerlerde asılı kalmış ince bir sızımız."
6984,"Öğrenci evlerimiz, vakfımız defalarca basıldı. Uzun bir süre ardımda kendini pek de gizlemeyen bir polis memuruyla dolaştım. Vakfın önünde bir polis minibüsü park halinde dururdu. İçinde 3-5 polis. Kapısı her zaman açık. Sanki vakıftan çıktığınız an minibüse alıverecekler gibi."
6985,"Bir keresinde bir programımız basıldı. Daha doğrusu tam tiyatro oyunu esnasında kadın polis memuru avaz avaz bağırıp programı durdurdu. Birden salona onlarca polis memuru doldu. Aslında programı durdurma yetkisi yokmuş. O sıralar yetkiyi kim taktı ki. Korkunun hüküm sürdüğü sınırlarda kanunlar sadece zayıflar için değil midir? Tiyatromuz Bulgaristan’da zorla ismi değiştirilen Türkler hakkındaydı. Lakin Hürriyet gazetesine manşet olduk. Şeriat istemişiz. Savcının odasında ifade verirken savcı konuşmama izin vermeyip, bir saat “Atatürk olmasaydı ne olurdu”yu örneklerle anlattı. “Konumuz bu değildi” dedikçe, ben Atatürk’ten bahsetmek istemedikçe o daha çok sinirlendi. Susmamı ve onu dinlememi hatta onun yargılarına sahip olmamı istiyordu. Hiçbir hakikate tahammülü yoktu."
6986,"Korku imparatorluğu hüküm sürüyordu. En çok da onlar korkuyordu. İl emniyet müdürü makamına çağırdığında Balıkesir’de başörtüsü eylemi istemediğini ve olmayacağına dair bakana söz verdiğini söyledi. Bu söz nedeniyle üç kez makamında ağırlandık. Balıkesir’de ne kadar vakıf, cemaat, tarikat varsa onların erkek yöneticileri oradaydı. Bir tek kadın ben ve arkadaşımdık. İlla bizimle özel konuşurdu. “Onlardan korkmuyorum. Bunu burada yapabilecek tek güç sizde.” diyerek sadece bizden korktuğunu açıkça söylemişti."
6987,"Postmodern darbenin ertesinde de korku tüm hızıyla devam ediyordu. Fazilet partisi yeni kurulmuş, genel merkeze çağrılmıştım. Büyük bir program yapıyoruz. Bütün siyasi parti liderlerinin ve bakanların davetli olduğu bir program. Davetiyeler elden özel kaleme götürüyoruz. Bütün bakanlıkları gezdik. Sona ne hikmetse Milli Savunma Bakanlığı’nı bırakmışız. Bahçe kapısında iki asker. Bizi görünce önce korkuyla yüzümüze sonra birbirlerine baktılar. Hemen telefonla birilerini aradılar. Rütbeli bir asker geldi ve Milli Savunma Bakanlığı’nda ne aradığımızı sordu. Koşarak içeri gitti. Daha rütbeli bir asker geldi. Onu takip etmemizi istedi. Kafeterya tarzı bir yere girdik. Oldukça gürültülü. Biz içeri girdiğimiz an ses kesildi. Sanki yere iğne düşse sesi yankılanacak. Yirmiye yakın asker yüzümüze şaşkın şaşkın bakıyor. Rütbeli olan orada beklememizi istedi. O da koşarak gitti. Sonra üstünde bir sürü yıldız olan başka bir asker geldi. Bizi bu kılıkta içeri alamayacağını söyledi. Davetiyeyi bakana verilmek üzere ona verdik. Hatırımda sadece o şaşkın ve korkulu gözler kaldı."
6988,"Bu arada vakfın erkek yöneticileri de ortada yok. Biz eylem yaptıkça onlar daha fazla delleniyor. Aşırı gitmek, devlete kafa tutmak ya da devletle inatlaşıp Müslümanları zor durumda bırakmakla suçlanıyorduk ve aldırmadık."
6989,28 Şubat direnişi ne diye sorsalar bir kadın hareketiydi derdim.
6990,"28 Şubat aynı zaman da kendi kahramanlarını da yarattı. Fadime Şahin ekrana düştüğünün ertesi günü artık hepimiz potansiyel Fadime Şahin’dik. Arkamızdan öcü diye bağırılmasına alışmıştık ama Fadime Şahin diye dalga geçtiklerinde itiraf edeyim ağır geldi. Lakin Fadime Şahin’den daha çok aklımda o Atatürk posterli kız kaldı. “İmam hatipler kapatılamaz” yürüyüşü yapanlara koca bir Atatürk posteri açmış ve öylece dikilmişti. Ertesi gün Ali Kırca ekranda onu kahraman ilan etti. Nerede yaşadığı, ailesi, her şeyi haberdi. Kızı bugün görsem tanırım. O bermuda pantolonunu, hatta rengini bile hatırlıyorum."
6991,"Sanırım asıl darbeyi okul bitirememişler olarak sonradan aldık. Herhangi bir ortamda “Ne mezunusunuz” sorusuna: “Okuldan atıldım” diye cevap verince, o sıkı İslamcı abiler, ablalar: “Ya demek lise mezunusun. Aslında keşke meydanı solculara bırakmasaydın, yazık.” dediklerinde küçümseyen gözlerine kaç kez şahitlik ettim."
6992,Fazilet’de defalarca lise mezunu olmam yüzüme tokat gibi vurulmuştur. “Bu konuda iyisin ama lise mezunu birini bu makama getiremeyiz”. Hatta oğullarına da layık olamadık. “Benim oğlum üniversite mezunu istiyor.”. Kaç tanemiz bu cümleyi duymuştur tahmin bile edemezsiniz.
6993,"Bir de çalışmak zorunda olan arkadaşlar. Hasbelkader mezun olmuş ama hala başörtülü. Onlar da İslamcı okul, hastane, kurumlarda işe girdiler. “Seni benden başka işe alan olmaz.” diye başına kaka kaka maaşın yarısını ancak hakedenler(!)…Bir de akıl veren abiler illa olurdu. “Şurada peruk taksanız, yani siz de …”"
6994,"Başörtüsü yasağının kabahati Kemalistlere kalsa da muhafazakar kesim de onlar kadar sorunlu ve sorumluydu. Sonra onlar bol bol ekmeğini yerken bizim payımıza hep ötekilik, bölücülük, hainlik düştü…"
6995,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
6996,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
6997,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
6998, Konuk Yazar: Hilal Alkan  
6999,"
"
7000,
7001,"Savaş çıkacak diyorlar… Savaş çıksın diye heyecanla bekliyorlar. Ellerinden geleni yapıyorlar tabii bir de. Ne bekliyorlar, ne umuyorlar, neden heyecanlanıyorlar? “Misliyle” diyorlar, “Karşılık verilecektir.” “Meşru müdafaa” diyorlar, “Konjonktürel” diyorlar, “İç ve dış düşmanlarımız…” diyorlar. Hele bunu demelere hiç doyamıyorlar. Ah yine çok heyecanlılar, zaten sürdürdükleri bir savaş var ya, orada hep gol atıyorlar ya, sonra “Bodrumda aşk başkadır.” deyiveriyorlar ya… Hep böyle muzaffer, hep böyle tuzu kuru kalacaklarını sanıyorlar…  "
7002,"Üstlerinde üniformaları, gıcır gıcır ekoseli/ekosesiz takım elbiseleri, pek afilli gözlükleri, bazı bazı beyaz bereleriyle çocuklar gibi şenler sanki. Bu kıyafetler yakışıyor onlara, büyük gösteriyor, olgun gösteriyor, göz dolduruyor. Peki biz ne giyeceğiz savaş olunca? Sığınmacı kamplarındaki kadınlar habire iç çamaşırı istediklerine göre belli ki, giymeye donumuz bile olmayacak ya yine de düşünmek lazım. Başkaları ne yapmış diye bakmak lazım, örnek almak lazım. Gerekirse yoktan var etmek lazım. Kadınız ne de olsa, bize azıcık becerikli ve her daim şık olmak yakışmaz mı? İki kadın sanatçı böyle zamanlar için ikisi de birbirinden güzel iki elbise tasarlamışlar, buyrun seçin beğenin:"
7003,1- Sejla Kameric- Remains
7004,"
Sejla Kameric Bosnalı bir sanatçı. Saraybosna kuşatmasını yaşamış, savaşta yakınlarını kaybetmiş. Sonra savaşın yaralarının izlerini sürmeye koyulmuş; türlü araç gereçle hem kendine, hem de savaşın hakikatine bakmış. Tanıklık etmiş. İşlerini 28 Şubat 2016’ya kadar Arter İstanbul’da görmek mümkün."
7005,"Bu yemyeşil, büyülü bir ormanın içinde salınan, yavaş yavaş dönen, uçuşan elbise “Remains” adlı işinin bir parçası… Geriye kalanlar mı demeli, kalıntılar mı? Yanında usul usul yazılar beliriyor. Elbise dönüp duruyor, tuhaf bir sakinlikle. Ormanın huzurlu ışığı ve elbisenin duruluğuyla bir tuhaflık var bu sahnede. Korkutucu, huzursuz edici bir şey var. İlk anda görünmüyor ama hikayeyi biraz kurcalayınca ortaya çıkıyor [Ya da sergiyi bir bilenle gezince]. Elbise Ferida Osmanovic’in elbisesine bir nazire. Ferida Osmanovic eşi ve çocuklarıyla birlikte Srebrenica’ya sığınan Bosnalılardan… Srebrenica, Sırp güçlerinin eline düşmeden hemen önce eşi ormandan kaçarak şehri terk etmek istiyor, zira biliyor Müslüman erkeklere ne yaptıklarını. Ferida ise, “Birleşmiş Milletler güçlerine sığınalım.” diyor. BM güçleri malum önce kapıları kapatıyor, sonra da Sırplara teslim ediyorlar hepsini. Erkekleri ayırıp götürüyor Sırplar. Çocuklar ve kadınların çoğu ise Tuzla’ya kamplara gönderiliyor. Ferida Osmanovic eşine ne olduğunu bilmiyor, ama tahmin ediyor. Kendisine ve çocuklarına neler olacağını bilmiyor, ama tahmin ediyor. Ve ortadan kayboluyor. Cesedi ormanın içinde bir ağacın dalında sallanırken bulunuyor. O yemyeşil cennette sallanan bedeninin fotoğrafı Bosna Savaşı’nı Batı’nın gündemine taşıyan ikonlardan biri oluyor. "
7006,Ferida Osmanovic ve fotoğrafıyla ilgili detaylı bilgi buradan.
7007, Sejla Kameric’in web sitesi
7008,2- Judith Mason: The Man who Sang and the Woman who Kept Silent 
7009,
7010,"İkinci elbisemizin tasarımcısı Güney Afrikalı bir sanatçı Judith Mason. Cam mavisi, ışıl ışıl göz mavisi, parlak suların mavisi plastik poşetlerden bir elbise. Elbiseye ilham veren ise Mason’ın Güney Afrika’da, Apartheid rejiminin sona ermesinden sonra kurulan Hakikat ve Uzlaşma Komisyonu’nun duruşmalarını dinlerken radyoda duyduğu bir hikaye. Faillerden birinin anlattığına göre siyahların özgürlük hareketinden Phila Ndwande on gün süreyle çırılçıplak olarak bir hücrede tutulup işkence görüyor. Ama ağzından tek kelime çıkmıyor. Sonra yere çömelmesini istiyor ve infaz ediyorlar. Ndwande’nin üstünde hücresinde bulduğu bir poşetten yaptığı külot var sadece. Bir zaman sonra mezarı açıldığında cansız ve çürümüş bedenine hala o ufacık mavi plastik muhafızlık ediyor. Judith Mason elbiseyi poşetlerden diktikten sonra eteklerine bir de mektup döşeniyor:"
7011,"Kızkardeşim, bir plastik poşet bir zırh olmayabilir; ancak sen en aşağılık yerlerdeki ruhani kötülüğe ve o karanlığın efendilerine karşı etinle ve kanınla mücadele ettin. Silahların sessizliğinden ve bir parça çöpten ibaretti. O poşeti bulman ve mezarından çıkarıldığın ana kadar giymen o kadar sağduyulu, o kadar kanaatkar, o kadar ev hanımı bir şeydi, o kadar sıradandı ki… Bir anlamda sen gardiyanlarını utandırdın ve onlar da seni bir kez daha soyarak istismar edemediler. Yine de seni öldürdüler. Hikayeni biliyoruz, çünkü kıs kıs gülen bir adam senin cesaretini hatırlıyordu. Cesaretinin anıtı ise her yerde: Sokaklarda uçuşuyor, dalgalarla yükseliyor ve çalılara takılıyor. Bu elbise onlardan yapıldı. Hamba Kahle. Umkhonto."
7012,"
"
7013, Judith Mason’ın web sitesi
7014,"İşte böyle hanımlar, kırk satır mı kırk katır mı, mavi mi yoksa beyaz mı? Hangisini alırsınız?"
7015,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7016,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7017,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7018,Konuk Yazar: Sema Ş. 
7019,
7020, 
7021,"Nedense çalışan kadınlar yaptıkları fedakarlıkları çalışmayan hemcinslerini  küçümseyici örneklerle anlatma, çalışmayan kadınlar ise hemcinslerini bencillikle suçlayarak – hele bir de çocukları varsa- rahatlama çabasındalar."
7022,"Özellikle eğitim ve çalışma haklarının kısıtlanmadığı coğrafyalarda bir kadın tabii ki kendisini eğitmeli, geliştirmeli ve üretmeli. Fakat birinin çalışma, ötekinin çalışmama tercihi kimseye yıkıcı eleştiri yapma hakkını vermemeli. Çünkü bu yıkıcı eleştiriler kadınların çalışmasının ve/veya çalışmamasının hep bir “zorunluluk”tan kaynaklandığı izlenimini veriyor. Halbuki bir kadın çalışmak için çalışmak zorunda olmamalı veya ev hanımı olmak zorunda olduğu için çalışma azmini kırmamalı. Bir kadın fedalarlık yapmak zorunda olduğu için çalışmamalı veya bencillikle suçlanmamak için ev hanımı olmamalı."
7023,"Bir kadın istediğini –istediği zaman- yapabilme özgürlüğüne sahip olabilmeli. Hayatım boyunca ev hanımları ile çalışan kadınlar arasında bir ayırım yapmadım. İki tarafın da birbirini eleştirmesine ve küçümsemesine de bir türlü anlam veremedim. Eleştirirken iki tarafın da haklı yönleri vardır veya yoktur bu konuya girmek istemiyorum ama bu iki tarafa da karşı tarafı birbirlerini ‘tanımlama’ hakkı vermemeli. Bana gore kadın her daim üretken ve çalışkandır, ister çalışma hayatında olsun ister evinde. Fakat çalışmayan kadınlar ve onların yaşadıkları psikolojik baskı ile alakalı empati yapma fırsatını evlilik sonrası için aldığım kişisel karar sonrası yaşadığım bir tecrübe sonrasında buldum."
7024,"Yoğun çabalar ve yıllarımı verdiğim zamanlar sonucunda eğitimimi yurtdışında alma imkanı buldum. Eğitim hayatım bitince bir yıl süre ile çalıştım ve hemen sonrasında evlenip yuvamı kurdum. Hayattaki ideallerimin ve planlarımın sıralaması tam istediğim gibi gerçekleşti. Evlendikten sonrası için de planlarım vardı elbette. Bir süre çalışmamak, evliliğime ve yeni çevreme adapte olmak, hayatıma yeni giren insanları yakından tanımak gibi. Yılların yorgunluğunu atmak için bir süre dinlenmeyi, istediğim saatte uyanıp, sevdiğim tatlıları öğrenmeyi, günün istediğim saatinde romanlarımı okuyup, gezip göreceğim şehirler için bir blog oluşturmayı evlilik sonrası için hayal ettim ve bir adım sonrasını planlamadım."
7025,"Gel gör ki, daha evliliğimin ikinci haftasında “Ee şimdi ne yapıyorsun?,Ee şimdi ne yapacaksın?” sorularına defalarca maruz kaldım. “O kadar eğitim aldın, neden çalışmıyorsun?” sorusundan “Ev hanımı olmak için mi lisan öğrenin?” e kadar farklı imalar ve farklı ses tonlarıyla sorulmuş çeşit çeşit sorulara maruz kaldım. İnsanlara kendimi dinleme dönemimde olduğumu, bunun kişisel bir seçim olduğunu anlatmaya çalışsam da kimseye anlatamadım. ‘Herhangi bir şey yapmıyor olmak’ ve bir süre yapmayacak olmak insanların burun kıvırması için yeterli bir sebep oldu."
7026,"Zannederim hayatımın hiçbir döneminde insanlara –kadın, erkek, genç, yaşlı- kendimle alakalı açıklama yapmak zorunda da kalmadım. Bu sorularla karşılaşmayı hiç beklemediğim için bende bir yetersizlik hissi ve  özgüven eksikliği hakim oldu. Bu zamana kadar bana takdirle bakan gözler, bir anda küçümseyici bakışlara dönüştü. İnsanlardaki hal ve tavırlar değişmeye başladı ve kendimi hayallerimi ve yapmak istediklerimi bir tarafa bırakıp çeşitli mecralardan iş arıyor halde buldum. Yapmak istediğim için değil, çevremin yapmak zorunda olduğumu bana hissettirmesi, en azından bana daha once tecrübe etmediğim bakışların değişmesini istememden dolayı yaptım. Çünkü insanlara göre bir an evvel aldığım eğitimin hakkını vermeli ve hayat koşuşturmacasında kendini kaybeden insanlar arasına dahil olmalıydım. “Ee şimdi ne yapıyorsun?” sorusuna onların istediği gibi cevap verip küçük hayallerimden bir an once uzaklaşmalıydım. Sonuç olarak toplumsal yaramız ve hayatımızı istediğimiz gibi yaşamamıza engel olan “İnsanlar ne der?” düşüncesi beni istemeden de olsa içine çekmiş oldu."
7027,"Eğitimli olup da çalışmama tercihi ve özgürlüğü kısa veya uzun vadeli de olsa herkesin olmalı kanaatindeyim. Eğitimli de olsa evinde vakit geçirme, misafirlerini, eşini dostunu akrabalarını ağırlama ve onlara zaman ayırma özgürlüğü olmalı. Bunlar küçümsenecek hayaller olmamalı. İstediği yemeği özenerek yapmak için saatlerini harcama özgürlüğü olmalı kadınların örneğin."
7028,Yeter ki kendi isteği ve karar doğrultusunda olsun her şey. Yeter ki toplum yönlendirmesin hayatını. Yeter ki herkesin bir hayali olsun kimsenin gerçekleşmesine müdahale edemeyeceği. 
7029, 
7030,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7031,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7032,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7033,Derleyen: Büşra Eser
7034,"1989–1990 yılları arasında çıkmış Sokak Dergisi üzerine bir ödevim var. Üsküdar’dan vapurla Eminönü’ne geçip sonrasında Taksim’e yürüyerek kütüphaneye varıyorum, okuyacağım kaynağa ulaşmak için çaba sarf ediyorum, hoşuma da gidiyor birazcık böylesi. Benim daha doğmamış olduğum yıllarda yazılanlar, söylenen sözler, tanıdığım ya da tanımadığım bazı isimler, ama en çok da bazı şeylerin pek de değişmeyişi ilgimi çekiyor. Dergiyi inceliyorum; birbirinden farklı grupların sesini duyurmaya çalışmış, çabası kapsamlı mı değil mi tartışılabilir, konuştuğu şeyler özellikle o dönem için kıymetli geliyor bana. "
7035,"İlk sayısındaki manifestoda (Ağustos, 1989) kendini “Sokak haber dergisi değil, Sokak dergi (…) Ezilenlerin, uçta duranların, sansürlülerin dergisi. Mültecilerden mahpuslara, yeşillerden eşcinsellere, feministlerden tüm azınlıklar, her rengin söz alacağı bir dergi…” diyerek tanımlamış.  Yeri gelmiş anaakım gazetecelik pratiklerini eleştirmiş, mesela “Müslüman Ülkücü Çatışması” başlıklı yazıda açlık grevine, sağ kesimden geldiği zaman, “hassas” kamuoyunda hiç yer verilmediğinden dem vurmuş (!). İsmiyle müsemma olarak sokaktaki insanla gidip konuşmuş: “Naklen” diye bir köşe yapmış mesela… Soruları ropörtajı yapan sormuş tabi ama “naklen” aktarmış cevapları.  “Yurtta kalan öğrencilerden Naklen” de demiş, translardan da bahsetmiş, çocuk olmanın zorluğundan bahsedenlere de yer vermiş bu köşede.  Bazı yazılarında gündelik yaşama da girmiş, “Bir Kiralık Ev Öyküsü” ya da “Önce Koca Sonra Ev” isimli haberler yapmış, bekar kadın olarak kiralık ev bulamayan kadınların hikayesini anlamış. "
7036,"Derginin bütün sayılarını sayfa sayfa inceleyip uzun uzun düşünmek mümkün. Bu yazıda dergide rastladığım birkaç Müslüman grubu anlatmak istiyorum. Böyle birkaç yazısı var: Bir yazıda “Albatros isimli İslami Gençlik dergisini çıkaranlar bal gibi Müslüman. Ama kimseyi asıp kesmeye niyetli olmadıklarını söylüyorlar.”  gibi ifadeler var. “Ama…”dan sonrası büyük bir duraksama tabi… ama bir anlama, anlaşma çabası var aslında röportajda, bunu es geçmeyelim. Bu ropörtajda, bugün çalışmalarına rastladığımız bazı yazar ve psikologların gençken kimlerle, neler konuştuğunu anlatması açısından ayrıca ilginç. "
7037,"İlgimi çeken diğer bir röportaj da beş üniversite öğrencisi, başörtülü kadın ile yapılmış. Kendilerine dayatılan kalıpyargılarla mücadele eden bu kadınlar ilgimi çekiyor. Başkalarının da ilgisini çekeceğini düşünerek, röportajı birebir yazıya geçiriyorum.  "
7038,
7039,Türbanlı Öğrencilerden Naklen
7040,Örtünmek Kolay Mı?
7041,"Başörülü ya da türbanlı üniversite öğrencileri okulda ve evlerinde ne gibi tepkilerle yüz yüze geliyor? Nasıl duygular yaşıyorlar? İstanbul İktisat’tan üç öğrenci Derya, Ayşe M. ve Fatma, Boğaziçi’den iki  öğrenci Ayşe A. ve Cemile’ye naklen sayfalarımızı açtık. Gerçekten zor bir hayat yaşıyorlar…"
7042,"Ayşe M.: Çok zevkle, hevesle başladım okula. 1.5 ay olmuştu. Bir gün derste bir hocamız yanına çağırdı (Üç başörtülüydük sınıfta.) Herkes bize bakıyor. O kadar gururu kırılıyor ki insanın anlatamam. Yani, hepimiz aynıyız, bizi çağırıyor. “Tenefüste gelin” dedi. Sonra da başörtülerimizi çıkarmamızı istedi. “Bu türban” dedik. “Hayır, başörtüsü, bu şekilde sınıfa giremezsiniz” dedi. Yönetmelik göstermesini istedik. Yönetmelik o zaman şöyle: Kızlar ille de başörtüsü takacaklarsa türban takacaklar, kızların pantolon giymesi yasak, saçlara perma, aşırı makyaj yok… Erkekler de kravat takacak. “Hocam, madem…” dedik, “Bu kadar ısrar ediyorsunuz, bütün sınıfa tüm kurallara uymasanı söyleseniz? Tüm erkek arkadaşlar kravat taksın ya da  takım giysinler”. “Bu ekonomik sorun çocuklar” dedi; “Herkesin kravatı olmayabilir”. “Ama hocam hepimiz türban alacağız, bu da ekonomik sorun”. Asıl amaç bizleri rahatsız etmekti. Biz “Dekana çıkarız” dedik, fırlamış bizden önce dekanın kapısına. Düşünün koskoca bir profesör gitmiş dekana bizi şikayet ediyor. Dersine girmedik sonra o hanımın. İnsanın gururu kırılıyor çünkü."
7043,Fatma: Ama bizim arkadaşımız Ulya okuldan uzaklaştırma cezası aldı. Arkadaşlarından bazıları (onu savunan erkek arkadaşlarından) 6 ay okuldan uzaklaştırıldılar.
7044,"Ayşe: Bizim gibi insanler değillerdi, onlar normal çocuklardı, fazla dindar kesinlikle değil. İki dönem okuldan uzaklaştırma cezası aldılar."
7045,"Fatma: Ben ilk sene hiçbir tepkiyle karşılaşmadım. Düzeyli olanlar sizinle hiç uğraşmıyorlar, çünkü onların amacı iktisatla ilgili sizi bilgilendirmek. Ama kişisel kaprisleri olanlar uğraşıyor. Ben sınıfımda çok sevilen bir insanım. Merhabalaşmadığım yok. Bana muhalefet edenler varsa bile farkında değilim. 260 kişilik sınıf, düşünün. Herkesle konuşurum. Şimdiye kadar bir şey çekmedim Allahıma şükür. Ama işte yasak yeniden gündeme geldi. Hocalar gene ilgilenmiyor. Her şey eski, tas eski hamam. Bizimle uğraşan varsa bile sayılıdır. Birkaç tane vardır. Onlar da tepkiden korktukları için ya da sayımız az olduğu için. İktisat Fakültesi 5 bin kişi, biz 20 kişiyiz bu fakültede."
7046,"Derya: Sorun İktisat’ta öğrencilerin derslere alınması değil. Diyelim Çapa’da öğrenci alınmazken biz İktisat’ta derse girersek ne bileyim, rahatsız oluyoruz. Bütün öğrencilerin başına gelen bize de geliyor demektir."
7047,"Fatma: Eczacılıkta kimseyi kesinlikle içeri almıyorlardı, ama biz rahat rahat giriyorduk. Çünkü YÖK, yukarıdan bir emir vermiş, o emri isteyen hoca istediği gibi uyguluyor. Bazı hocalar geliyor, “Benim sorunum değildir” diyor ve sizi dışarı atmak isteyen idari görevlileri sınıfa almıyor. Ama bazı hoca da bütün dersini başörtülü kızlarla dalga geeçmekle, küçük düşürmekle geçiriyor. Bu özellikle Fen Fakültesi’nde çok yaşanıyor, sanıyorum."
7048,"Ayşe M.: Bizim fakültemizde pek yok, bu açıdan şanslıyız. Hocaların gelişmişlik düzeyi genelde çok yüksek. Ya da konumları, iktisat konuları çok dana geniş bir perspektif gerektirdiğinden olaylara daha iyi bakıyorlar. O kadar önemli olmadığını görüyorlar insanların kıyafetlerinin. Profesörlerden bir iki tane çıkar sizinle uğraşan. Asistanlar ise pek meraklıdır bizimle uğraşmaya."
7049,"Cemile: Zannetmiyorum, hiçbir okulda öğrenciler yüzünden problem çıksın. Ama bence bu profesörlük ve doçentlik meselesi değil. Kişiliğe bağlı bir şey."
7050,"Fatma: Pardon, benim demek istediğim daha alt düzeyde olanların daha çok uğraşmasıydı. Görüşüm değil, dikkatimi çeken bir şey."
7051,"Cemile: Ama genç kuşakta insanlar daha ılımlılar. Çünkü insanlar birbirleriyle daha fazla iletişim halinde. Dine bağlı insanlar geçmişte okula pek fazla gitmemişler. Şu anda üst kademede olanlar onları tanımamışlar ve bu onlara dar bir görüş getirmiş. Öğrencilerden de okuldan da bir şikayetim yok benim. Ama basının bize karşı tutumu son derece düşmanca. Neden anlayamıyorum. Anayasa Mahkemesi kararına üzüldüm. Ama gazeteleri görünce çok sinirlendim. Devleti yıkmaya çalışan anarşistler, teröristler gibi değerlendiriliyorduk. Kendi düşüncesinden başka düşünceye izin vermeyenler gibi görülüyorduk."
7052,Derya: Sanki biz açık arkadaşımıza başını neden kapatmıyorsun diyormuşuz gibi. Öyle bir şey hiçbir zaman olmamıştır.
7053,Ayşe M.: Biz insanın kıyafetine karışılmasının ne demek olduğunu biliriz. Kimse bilemez bizim kadar bunun acısını.
7054,"Derya: Sadece onlar konuyu açarsa biz onlara yaklaşmaya çalışırız. “Hadi, sen namaz kılacaksın.” demeyiz kimseye. Kendi aşamalarımızı anlatırız. Ayrıca çoğu başörtülü arkadaşlar Anadolu’dan gelmiş. Aileleri karşı. Kızımızı piyon olarak mı kullanacaklar diye endişe ediyorlar. İki eylem yapsak basın ayaklanıyor, komünistlere öyle davranmıyorlar."
7055,"Cemile: Bir küpür göstermek istiyorum. Baktığınız zaman bir grup başörtülü yürüyor, arkasında da çarşaflı insanlar var. Haberin başlığı “Basın Müzesi’ne Kara Saldırı”. İlişkisiz iki olay. Bir grup kara çelenk koymuş, bir grup da orayı basmış. Çok fena çarpıtılmış bir haber. Büyük bir yanılgı var. Bizim düşüncemiz: Resim yırtmakla hiçbir şey hallolmaz. Zaten Basın Müzesi’ne saldıranlar kızların okumasına da karşı olan insanlar."
7056,Ayşe M.: Bu hareket Müslümanlara bir şey kazandırmaz.
7057,Fatma: Ama olayın kaynağına bakın neden bu kışkırtma var.
7058,Ayşe M.: Coşkun Kırca’nın yazdıklarını okuyun. İnsan haklarına son derece saygılı. Ama başörtüsü için “Sayın Evren ne duruyorsunuz?” diye yazdı. Ertesi gün Evren kanunu Anayasa Mahkemesi’ne verdi.
7059,"Derya: Bunlar dini kullanıyorlar, diyorlar. Bizim kurallarımızda başörtüsü farzdır, diye yazıyor. Bize metafiziktir desin, ama başörtümüze karışmasın."
7060,"Ayşe M.: Eğer insanlar, adını vermeyeyim oruç tutmak istemiyorsa, neden tutuyor öyleyse, mert olmalı insanlar."
7061,Ayşe A.: Biliyorsunuz bizim okulun bir kısım öğretim üyeleri yabancı. Yabancı öğretmenler yasakla hiç ilgilenmiyor. Ama dışarıda eğitim görmüş olanlarda bir şeyler kalmış. Küçük de olsa tepki göstermek zorunda hissediyorlar kendilerini.
7062,Ayşe M.: Bence onlar İkinci Dünya Savaşı’nda doğmuş protein eksikliği olan insanlar. Beyinleri gelişmemiş.
7063,"Ayşe A.: Onlar heralde kendi doğru bildikleri şeyin yıkılmasından korkuyorlar. Ya da düzenlerini, çıkarlarını değiştirmek istemiyorlar. Kayıt işleri var bizim orada, öğrenci işlerine gayet rahata başörtülü fotoğraf verirken, kayıt işleri açık fotoğraf istiyor."
7064,"Ayşe M.: Aynı şey bizim öğrenci işlerinde de var. Sıradan bir memur, ben açık fotoğraf getirmediğim müddetçe kimliğimi imzalamayacağımı söyledi. Bir keresinde, olaylar sırasında, kapıcı beni içeri almadı ve hayvanoğlu hayvan diye kovaladı caddeye kadar. Nasıl fenama gitti. Bu adam bakarım her Cuma namaza gider."
7065,"Fatma: Adamın görevinin en ciddi kısmı, bu örtülüleri almamak."
7066,"Ayşe M.: Ama üstelik bahçe yasağın dışında. Sen ne hakla beni kovalarsın. Hem komiğime, hem ağırıma gider hatırladıkça. Hayvanoğlu hayvanmış."
7067,"Ayşe A.: Onlar grup baskısını aşamamışlar. Belki hanımı örtülüdür, ama o gruba kendini kabul ettirmek istiyor."
7068,"Derya: Çevrenin, ailenin kışkırtmasına değinmek istiyorum. Yaklaşık bir sene oldu örtüneli. Memlekete gidince “Derya tarikata gitmiş” dediler. Üniversiteye gelip de örtünenler hep ailelerinden ve çevrelerinden tepki almışlardır. Hatta aileler, yasak çıktığında ailenin büyüğü gidip diyanetten fetva almıştır. “Kızım başörtü yasağı olduğunda sen başını aç gir” diye. Normal biçimde başını örtüp de açmak zorunda kalan bunun acısını çekiyordur."
7069,Ayşe M.: İçinde kopan fırtınadan kimsenin haberi yok.
7070,"Derya: Ben yurtta kalırken bir arkadaşla kavga etmiştim, o bana bas bas bağırdı, inşallah başını açarsın! Adamlar bize kızdıklarında ceza oluyor bu, psikolojik olarak bunalımlara düşüyoruz, ailemizle kötü oluyoruz. Aileler cümbür cemaat geliyor, kızım aç diye, bazıları boşanmaya başlıyor. Bunlardan kimsenin haberi yok."
7071,Ayşe M.: İşin nihayeti başını örtüyorsun.
7072,"Derya: Sen bizi millete rezil ettin diyorlar, özellikle Anadolu’da. Öyle zor ki başörtülü kızların durumu."
7073,"Ayşe M.: Devleti oluşturanların kendileri olduğunu bilmiyorlar, devleti büyük bir otorite olarak kabul etmişler."
7074,"Derya: Öğrencilerden derdimiz yok. Onlar şakalaşıyor, işte hocalar geldi diyorlar, takunya hediye ediyorlar."
7075,Fatma: Yolda laf atıyorlar.
7076,"Derya: Öğrenciler saygısız değil, şaka yapıyorlar. İlk başörtüsü sırasında, “Şu kız iyiydi hoştu, gericiler kaptı” derler, el verirler. Bizim el vermemiz yasaktır. Onu bile bile, o kadar insanın içinde zor durumda bırakmak için el uzatırlar. Okulun sıkıcı havasından bir nevi uzaklaşma oluyor. Eskiye oranla çok daha hoşgörülü. Kaşını incecik alıp kalemle çizmiş bir kadın bana “Kızım bu halin ne?” demişti. Onlar için açık gezebilmek belki çok ileri bir aşamaydı, şimdi benim ruh halimi anlamıyorlar. Şimdi her şey serbest bu çocuklar niye böyle giyiniyor diyorlar. Halbuki bu içten gelen bir dürtü. Biz sırf Allah’ın emri olduğu için yapmak istiyoruz. Yapılabilecek bir şey değil çünkü çok zor. Bütün zorluklara katlanıyoruz."
7077,"Fatma: Yasaklamalar ne zaman hatırlatılsa bir bakıyorsunuz 2-3 kişi daha örtünüyor. Yasağı duyan, düşünen durun bakayım bu kızlar niçin başını örtüyor diyor araştırıyor ve yatkın olanların inançları daha güçleniyor ve bir yerden başlamak istiyorlar. Başlarını örterek başlıyorlar. Bizim okulda yasak tekrar gündeme geldiğinde iki kişi daha kapandı. Bu noktada yasaklamalar iyi oluyor, çok iyi oluyor."
7078,"Derya: Sonra yayıyorlar, İran’dan para alıyorlar diye."
7079,Ayşe M: Hepimiz aile kızıyız.
7080,"Derya: Yurtta kalırken bir vakıftan burs alıyordum. Arkadaşlarım sana da yardım ediyorlar dedi. Bu ipek başörtüleri nerden alıyor. Bizim başka kıyafetimiz yok ki. Üstelik vakıflardan verilen paralar Ensar vakfındandır, Şefkat vakfındandır bunların hepsi de resmidir."
7081,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7082,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7083,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7084,Konuk Yazar: H
7085,
7086,"Sevgili ülkemizde gündem hayli civcivli, daim olduğu üzere. Buna bir es koyalım, başka bir şeyden bahsedeyim istiyorum."
7087, 
7088,"Hayat çoğunlukla, şablon olarak benzediğim insanlardan farklı sosyal gruplarla kesiştiriyor yollarımı, deneyim sahalarımı. Şikayetçi değilim, hatta fazlasıyla memnun bile olabilirim."
7089,"Yakın zamanda başladığım yeni bir aktivite grubum var. Grup arkadaşlarım çok farklı renklerdeler, benim görüntüm çoğu için yabancı yahut tercih edilir değil. Önceki deneyimlerimden mütevellit, ilk haftaların daha mesafeli, sonraki dönemin görece daha keyifli ve asıl olarak farklılıklarımız üzerinden temas kurabileceğimiz zaman dilimi olacağını sanıyorum."
7090, 
7091,“Geçmişinde travmalar olan toplumlarda ‘açık yüreklilik’ ancak karşılıklı ilişkiler içinde yeniden oluşabilir.”
7092, 
7093,"Öyle de oluyor. Dördüncü haftayla birlikte, önümde oturan yaşça büyük arkadaş topluluğuyla şen bir ilişki düzeyine geçiyoruz. İlk haftalarda çekinilerek alınan selamlar, ortak noktaların tespit edildiği sohbetlerle zenginleşiyor ve bence ancak normalleşiyor."
7094,"Molada on dakikalık bir işim var, dışarı çıkacağım. Ön sırada oturan X Amca, benden önce kalkmış, dışarı çıkmak için kapıya uzanıyor. Geldiğimi farkedince, açmaya uzandığı kapının yan tarafına geçip kapıyı benim için açıyor, gülümseyerek yol veriyor. Ben çıktıktan sonra, o da dışarı çıkmak için yöneldiği ve yan yana yürüdüğümüz o bikaç saniyelik anda, “Kaçıyor musunuz?” diyor. “Hayır, biraz hava alıp geleceğim” diyorum, gülümseyerek. “Peki, sınıfta görüşürüz o halde” diyerek ayrılıyoruz, herkes kendi “havasını” almaya çıkıyor."
7095,"Bende depremler oluyor. Nedir ki buna sebep? Düşünüyorum. Öncelikle, X Amca‘nın zerafetinin doğallığı. Bu halin X Amca ve arkadaş grubu için doğal hal olduğunu gözlemliyorum haftalardır, kendi aralarında tiyatro icra etmeleri pek mantıklı olmasa gerek. Artık bana karşı tavırlarına da sızıyor kendileri gibi oluşları."
7096,"Bir kapı tutmanın, iki tebessümün, üç kelamın beni bunca etkilemediği de aşikar, herhalde. Çünkü bu toplumda bir grup insan, bu nezaket seviyesini Fransız adab-ı muaşeretine bağlayıp, nasıl yapmacık ve bizdeki temsilcisinde emanet durduğundan dem vurup müstehzi bir edayla ve kocaman bir iç rahatlığıyla kenara çekiliveriyor. Bunun böyle olup olmadığı da bir tartışma mevzusu, bu blogdaki ‘Ya Çirkin Prens Olmazsa?’ bu kısımda söylemek istediklerimi yazdı."
7097,"Bendeki sarsıntılara sebepleri biraz daha açayım. Mesela, birbirimizi bir ayı biraz aşkın müddettir tanıyoruz, tamamen farklı anlam dünyalarına sahibiz, ama bir ay önceki selam vermeye çekinen ve konuşmaktan imtina eden hallerimiz nasıl da değişmiş. Mesela, artık kendi anlam dünyasındaki tavırlarını benim yanımda da, öyle doğal ve hesaplanmamış bir tutumla takınabiliyor X Amca. Bunlar benim salt olumlu değerlendirdiğim davranışlar da olmayabiliyor, grup içinde sohbet ederken görüyorum ki. Ayrıca muhtemel ki, X Amca da beni benzer şekilde gözlemliyor. Yani, hâlâ anlam dünyalarımız farklı, hâlâ kendimiziz. Ve ortalama insanî tavır olarak birbirimize doğal/nazik muamelede bulunduğumuzda, kimse gizlice yanımızda çalımlarımızı/ataklarımızı not edip alkışlamıyor, çalım kaçırdığımızda bizi istihzayla afişe etmiyor. Ve biz, hâlâ kendimizken, birlikte de yaşayabiliyoruz, hatta birbirimizde güvensizlik değil de memnuniyet hissi bile oluşturabiliyoruz."
7098,"Nedir peki bu deneyim, sonuç olarak? Bikaç şeydir: Önce, kendimiz olmaya çekindiğimizi düşündürüyor. Psikolog değilim, insanların yeni girdikleri ortamlarda en baştan kendileri gibi olup olmamaları hakkında bilimsel bir değerlendirme sunamam. Ancak sosyal ilişkiler anlamında, farklı değerlere sahip insanların bir arada yaşaması, bir ‘yaşayabilememe’/tahammülsüzlük sorunu filan değil, bizim ‘sanılarımız’, ‘sandı’klarımız üzerinden yaşamamızdan kaynaklanan ve kendimiz olmamakta ısrar edişimizle sarmalanıp karmaşıklaşan, düğüm olan bir durum."
7099,"Sonra, birbirimizi tanıma egzersizlerine ihtiyacımız var diye düşündürüyor. Aşırı siyasallaşmış – hatta bence buna biraz da teşne olan – bir toplumsal ortamda yaşayınca, her hali tavrı da bu lensten görmeyi teşmil ediyoruz hayatın her alanına, sanki. Halbuki o kadar da değil! Hepimizin ihtiyacı birbirimize bakınca ortalama bir güven hissedebilmek; tehdit hissetmemek, en azından."
7100, 
7101,"“Sosyal alanın zayıflaması, varoluşsal yalnızlığı insani ilişkilerle gidermeyi zorlaştırıyor.”"
7102, 
7103,"Farklı düşünmekten korkarken, bunu engellemenin imkansızlığının da farkındayız hatta. Halihazırda, farklı düşünürken tehdit hissetmemeyi, bu şekilde davranış geliştirmeyi öğrendiğimiz bir süreçte olduğumuzu da düşünüyorum ve umut veriyor bu, elbette.* Ancak hala çoğunlukla, bildiklerimiz üzerinden değil, sandı’k’larımız üzerinden, bir toz bulutu içinden yaşamaktaki ısrarcı yanımız ağır basıyor gibi geliyor."
7104, 
7105,"” ‘Neyi arıyorsan sen osun’ demişti Mevlana. (…) Nereye bakıyorsan sen osun. Nasıl bakıyorsan sen osun. Ve aynı zamanda sen bakamadığın, gözlerini kaçırdığın şeyin de ta kendisisin.”"
7106, 
7107,Karşımızdakileri ‘sanma’ değil ‘bilme’ pozisyonundan yaşadığımız hayatlar diliyorum hepimize.
7108, 
7109, 
7110,"*Bu sorunun Paris’teki terörist saldırılar sonrasında Avrupa’da/Batı dünyasında da ayyuka çıktığı fikrindeyim. Yani, evet, o kadar da haksızlık etmeyelim nadide toplumumuza; Dünyanın her yerinde böyle toz bulutlu sanılar aleminden yaşama eğilimleri yeşerebiliyor/yeniden gelişebiliyor zaman zaman. Buraya odaklanmalı belki de, ‘bilme’ler üzerinden yaşamaya geçebilmek için."
7111,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7112,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7113,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7114,  Konuk Yazar: Komik Kız 
7115,"
"
7116, 
7117,"Bir Cumartesi günü öğlen saatlerinde, Taksim metrosuna biniyorum. O kadar da kalabalık değil metro, hatta çaprazda boş bir koltuk görüyorum, yanında da bebekli bir kadın oturuyor. Koltuğun hemen önünde ayakta bebeği seven bir çift var. Bense, gün içinde yaşadığım bir dolu moral bozucu olaydan sonra yorgunum, gene de biraz bekliyorum çiftin oturup oturmayacağını görmek için. Baktım kimse oturmuyor “Pardon geçebilir miyim?” deyip, koltuğa oturuyorum. Adam bir garip bakıyor, bir şeyler diyor; “Nasıl ya şu an buraya oturuyor musun gerçekten!?” Yanındaki kadının “Boşver boşver, bırak onu…” deyişini “Ya biz bebeğe yer vermiştik geldi bu… oturuyor.” şeklinde bölüyor adam. Hemen yanı başımda, bana bakılmadan hakkımda konuşuluyor, anlamasam da bir şeyler demek zorunda hissediyorum. “Bakın ben de zorunda olmasam oturmazdım bu kadar dar bir yere…” diye açıklamaya çalışıyorum, o an cidden öyle bir haldeyim şimdi uzun uzun anlatmama gerek yok. Anlamıyorum olay ne, boş görünen bir yere oturdum, neyi yanlış yaptım? Adam aynı bakışlarla devam ediyor:"
7118,-Çok komiksin sen şu an yaaa.
7119,Tabi ki o an kısa bir şok –anlamama- düşünmeden refleksif cevaplıyorum:
7120,-Nerem komik!?
7121,"-Başından (bu kısım vurgulu) aşağı komiksin sen, senin her yerin komik. (Başından kısmı vurgulu, bu cümleyi kuracağım hayatta aklıma gelmezdi ama evet galiba başörtülü oluşumu kastediyor!)"
7122,Tepem atıyor artık:
7123,-Say bakalım başımdan aşağı nerem komikmiş hadi tek tek…
7124,"-Canımı sıkma, benim canımu sıkma, görürsün. (bağırmalar)"
7125,-Sıkarsam nolurr?
7126,"-Bana bak seni parçalarım, seni parçalarım görürsün."
7127,"Adam bunu derken kadın da “Uyma sen, o bunu istiyor kavga istiyor o.” diyerek araya girme nezaketinde bulunuyor, sağ olsun. En sonunda adam “Ne çirkin bir insan çıktın sen yaaa.” diyerek “Daha fazla senin seviyene düşemeyeceğim.” edasında bitiriyor konuşmasını. “Seni parçalarım diyen adam mı bana çirkin diyor?” sorum kaale alınmıyor. Neyse sonra inip gidiyorlar. Metrodaki bakışlar üzerimde kalıyor."
7128," Toplu taşımada münakaşaya girmişliğim pek yoktur, etrafına böyle davranan insanla zaten uğraşılmaz der, o insandan uzaklaşmaya çalışırım. Ama “Başından aşağı komiksin.”  kısmı çok dokunuyor, ağlayarak iniyorum metrodan. Şimdiye dek “Başörtülü olduğum için böyle dedi/davrandı.” tarzında anlatılan bir olaya, ya da Reçel’ de okuduklarıma dertlensem de “Bu duruma salt bir ayrımcılık olarak bakmamalıyız, bunda iktidar söyleminin de etkisi var vs…” gibi yorumlar getirirken; kendim yaşayınca ne düşüneceğimi bilemiyorum, bir yandan -böyle düşünen biri olarak kendime- yediremiyorum da bunu. Ben; öteki mahallelerden, kimliklerden insanlarla en başında bireysel hayatında mesafeleri aşmaya çalışan; birbirimizi anlamanın önemli olduğunu ve çaba gerektirdiğini düşünen, dünyayı hayali bir Seküler-Müslüman çekişmesinde görmemeye çalışan biri olarak böyle katı bir tecrübe yaşamamalıydım sanki. Kafamda düşünceler uçuşuyor. İçimden bir ses “Şimdiye kadar yaptığımız her şey, her çaba boşuna mı gitti, böyle mi yaşayacağız bundan sonra?” diye düşünürken, başka ses “Ama böyle düşünürsen arkadaşlarına, seninle oturup kalkan insanlara haksızlık edersin.” diyor. Kendimce bir kriz anındayken dahi “İşte bunlar geziciler, çapulcular, solcular bunlar hep böyle…” diyemiyorum, demiyorum, rastgeldiğim iki insan sadece onlar… Ama bu hikayeyi kime, nasıl aktaracağımı da bilemiyorum. Yaşadığımız bu karşılaşmanın kendisi mi daha büyük şiddet, bunu bu büyük resmin parçası olarak düşünüp kendini sürekli parçalamak mı gerçekten bilmiyorum ama en sonunda birilerinin gelip “Heh! Gene Müslümanlar mağdur.” deme ihtimali de çok canımı sıkıyor."
7129,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7130,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7131,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7132,Konuk Yazar: Nurten Ertuğrul
7133,
7134,"‘İslâm’ kelimesi, inanmanın da ötesinde teslimiyeti, barış ve güvenliği de ifade eder. İslama davet barış yurduna da davettir. O nedenle yıllarca “Huzur İslam’da” demedik mi? Emanetin ehline verildiği, dillerin yasaklanmadığı, adil bir dünyanın hayalini kurmadık mı? Nerede bir mazlum varsa hesabı bizden sorulacak."
7135,"“O’nun varlığının ve kudretinin delillerinden biri de: Gökleri ve yeri yaratması, lisanlarınızın ve renklerinizin farklı olmasıdır. Elbette bunda bilen ve anlayan kimseler için ibretler vardır.” (Rum, 30/22) ayetiyle titrer ve dilleri inkar Allah’ı inkar derdik. Farklılıklarımız zenginliğimiz, üstünlük ise takva ileydi. Biz bunlara iman etmedik mi? Uçaktaki Kürtçe bir anons nasıl olur da bizi bölebilir?"
7136,Hz. Ömer’e ait olan ‘Dicle’nin kenarında bir kurt bir kuzu kapsa bunun hesabı Ömer’den sorulur’ sözüne gönderme yaptığınız günleri hatırlıyorum. Bir grup toplantısında “Bu ülkenin Başbakanı olarak açıkça ifade ediyorum ki; Dicle’nin kenarında kurdun kaptığı bir koyun bile benim mesuliyetim altındadır. Bu ülkenin bakanları ve milletvekilleri olarak aynı mesuliyet sizlerin de üzerindedir. 77 milyonun içerisinde nasıl ki sevinenlerin sevinci benim sevincimse üzülenlerin üzüntüsü de benim hüznümdür. Üzüntümdür.” demiştiniz. Şimdi ne oldu? Taybet ananın cenazesi 7 gün sokakta kaldı. Göç yoluna düşmüş bir ana “Kendi memleketimizde Suriyeli olduk” diyor. Nasıl ciğeri yakan bir benzetmedir! Oğlunu gömemeyen bir baba “Ölmek de mi yasak” diye soruyor. Su diye inleyenlerin çığlıkları doluyor kulaklarımıza. Yeni Kerbelalar mı payımıza düşen? 
7137,"“Sonra kötülük yapanların uğradıkları son, Allah’ın ayetlerini yalanlamaları dolayısıyla çok kötü oldu!” (Rum, 10)"
7138,"Hz. Zeynep Yezid’in karşısında şöyle dedi: “Ey Yezid, esir olarak şehir şehir dolaştırmakla bu geniş yeryüzünü ve bu fezayı bize dar ettiğini, bizi Allah katında hor ve zelil edip, kendini de yücelttiğini ve bu olayların da senin yüce makamından olduğunu mu sanırsın ki böyle övünüp seviniyorsun? Dünyayı abat ettiğin, şenlendirdiğin için çok mu mutlusun? Her şeyin istediğin gibi gerçekleşmesine ve saltanatı ele geçirmene çok mu seviniyorsun? Yavaş ol, yavaş ol! Allah’ın ‘O küfre sapanlar, kendilerine tanıdığımız süreyi, sakın kendileri için hayırlı sanmasınlar; biz onlara, ancak günahları daha da artsın diye süre vermekteyiz. Onlar için aşağılayıcı bir azap vardır’ (Al-i İmrân, 178) buyurduğunu unuttun mu yoksa?” diye hakikati hatırlatmıştı. Hakikate kulağını tıkamamasını ummuştu."
7139,"Eskiden şiddetin tırmandığı dönemlerde “üçüncü bir yol mümkün” diyenler olurdu. “Konuşalım, masada çözelim meselemizi” diyen akli selim insanlar vardı. Bugün bakıyorum da İslamcısından Ulusalcısına herkes “sadece operasyon, sadece savaş” diyor. Yarın yine yan yana geleceğiz, birbirimizin yüzüne bakacağız. Barışın kapısını açacak yolları konuşalım. Operasyonlar dışında başka bir çıkış yolu bulalım."
7140,"Kürdistan’da yaşanılan katliamların son bulması için direniş oruçları başladı. Nasıl Hz. Meryem susma orucuyla direndiyse, Musab bin Umeyr nasıl oruçla direndiyse, Demokratik İslam Kongresi (DİK) öncülüğünde İstanbul, Van, Diyarbakır ve Girê Mira’da kadınıyla erkeğiyle oruçla direniyor. Tüm zulümlerden Rabbimize kaçıyoruz. Rabbimiz; balığın karnındaki Yunus gibi, her yer talan olurken Lut gibi, ateşin ortasında İbrahim gibi, sana oruçlarımızı sunuyor ve mazlum tüm halklara, insanlığa ferahlık diliyoruz."
7141,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7142,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7143,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7144,Konuk Yazar: Fatma Ş.
7145, 
7146,
7147,Senin yaşın geçiyor artık.Evde kaldın kız sen de!E hadi artık sıra sende.Yok mu bir şey ?Darısı başına
7148,"Her gün kaç tane kız bu şiddete maruz kalıyor acaba? Evet bunun adı artık şiddet! Mahalle baskısı, akraba baskısı, konu komşu, ana baba baskısını çoktan geçti. Düğün sezonları bitmek bilmeyen çilenin başlangıcı. Aman bir yakınınız evlenmeye görsün ardı arkası kesilmeyen temenniler ve sorular baş gösteriyor hemen. Fakat biz bıktık artık! Darısı başınadan da bıktık, sıranın bize gelmiş olduğunu hatırlatmanızdan da. Yok mu bir şey, diye sorduğunuzda “Yok!” demekten de bıktık. Evet bizim yaşımız geçti, hatta evde kaldık!"
7149,"Siz sadece evlenecek olan çiftlerin mi stresli olduğunu düşüyorsunuz? Hayır. Asıl stres ortamdaki “yaşı sınırda olan bekar”da gizli. Az sonra maruz kalacağı bakışların ve soruların stresi altında ezim ezim eziliyor zavallı. Korku filmi gibi. Her seferinde “hayırlısı” demekten gına gelmiş olan bekar, bu sefer susma hakkını kullanmak istese o da olmuyor. Hemen arkasından “Amin desene kız” diye lafı yapıştırıyorlar. Amin, demek zorundasın çünkü. Yoksa evde kalırsın falan maazallah. Teyze, abla, yenge, kardeş artık her neyse… Sanane ya, sanane?"
7150,"Biz çok bıktık! “Biz”, çünkü bu durumda olan bir çok kişi var. Hayatında evlenme fikrine yer olan her bekar, muhakkak bir gün doğru kişiyi bulduğunda o yola girmeyi düşünüyordur. Fakat parasını verip pazardan salatalık, domates alıyormuş gibi her gördüğü bekarın suratına o klişe soruları indiren ahali can sıkmıyor, cinnet geçirtiyor artık. Senin kızın ya da oğlun evlendi diye ben de evlenmek zorunda mıyım? Demek ki ben doğru kişiyi hala bulamamışım. Olmamış, uymamış, uygun düşmemiş. Üstelik sen bana bu soruları sorunca ben doğru cevabı da bulamayacağım. O yüzden o lanet olası çeneni kapat ve altınını takmaya devam et dostum!"
7151,"Hele aile içinde sizden daha küçük biri evleniyorsa burada film kopuyor, gerilim artıyor ve IMBD’den 9 puan almaya aday oluyor. Sizi öyle bir hale sokuyorlar ki, kıskanıyorsunuz efendim. Evet, çünkü siz evde kaldınız! Kısır yemekten kafaya giden kablolar yanmış telaş yapmayın."
7152,"Evlilik hakkında yorum yapacak yetiye de sahip değilsinizdir. Çünkü siz bekarsınız bi kere! “Ay sanki bi kaç kere evlendin?” cümlesini duyduğunuz an “Senin evli olduğun bir dünyada ben bekar kalmak istiyorum” diyebilseydik keşke. Ama işte olmuyor, sonuçta annen gözlerini dikmiş bakıyor."
7153,"Evliliğin manasını bilmeyen, koca buldumcu tiplerin “e hadi artık sende” demeleri yok mu bir de? Canım ya kocişinle mutluluklar diliyorum sana gölge etme başka ihsan istemem."
7154,"Bütün bunlar çok canımı sıkıyor. Fakat boğazıma yapışan bir durum var ki o daha beter. Potansiyel bekar olup, her yerde bir başka bekar ile eşleştirilmek. Üstelik alakalı, alakasız. Acaba alnımda “Kim olursa olsun, yeter ki erkek olsun” falan mı yazıyor? Alçak gönüllü olmak bazen karşı tarafta gereksiz özgüven yaratabiliyormuş onu anladım."
7155,"Dini hassasiyeti olan ve İslam’ın gerektirdiği ölçülerde evlenmek isteyen kızın dramına hiç girmiyorum, onunki tam bir felaket. Çakma modernist akrabaların çözüm önerileri dudak uçuklatır cinsten."
7156,"Bazen evlensem de kurtulsam diyorum. “Darısı başına”dan, imalı bakışlardan, hayırlısı demekten hepsinden kurtulsam. Şöyle içten bir “Oh be!” çekerim artık."
7157,"Lütfen bütün iyi dileklerinizi ve temennilerinizi alıp yanımızdan uzaklaşın! Bu işler nasip, kısmet."
7158, 
7159,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7160,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7161,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7162,Yazar: Huri
7163,
7164,"Geçenlerde salonda televizyonda Nihat Hatipoğlu açık. Ben de bilgisayar başında Reçel mesaisi yapıyorum. :-) Bir an kulak kesildim, Hatipoğlu, gelini ile birlikte yaşayan kaynanalara gelinlerine arada bir “gelinim istersen sen bir duş al, rahatla deyin” şeklinde tavsiyede bulunuyor, hatta laf arasında erkeklerin bu konuda daha rahat hareket edebildiğini de söylüyordu. O an benim de aklıma gusül abdesti almak için çektikleri zorluklar konusunda en az beş kadından dinlediğim benzer hikayeler geldi. Eskiden nerede böyle nimet, böyle bolluk. Ateşlikten güğüm çarçabuk alınır. Olur da biri sabah namazına kalkar, güğüm(ler) nerede diye bağırır korkusu ile çabucak ihtiyaç giderilir ve güğüm hemen yerine koyulur. Nerede öyle kendine ait bir banyo kendine ait güğümleri yok bizimkilerin. Onlar bunlarla cebelleşirken dünya yansa heriflerin bir bağ otu yanmıyor tabii. Hatipoğlu’nun tavsiyelerini duyunca heh dedim bizim köydeki kaynanalara şöyle tavsiyede bulunacak bir hoca lazımdı herhalde."
7165,"Gelgelelim bu mesele ilerleyen teknoloji, şehirleşme, sıcak su teçhizatı, ebeveyn banyosu ve Hatipoğlu’nun bu güzel tavsiyesi ile hallolmuş olabilir. Ancak bizim daha büyük dertlerimiz, sorularımız, sorunlarımız var:"
7166,-Hocam kocam bana küfrediyor.
7167,-Kocam aileme küfrediyor.
7168,-Kocam kumar oynuyor.
7169,-Kocam gereksiz borç yaptı.
7170,-Kocam beni aldattı (aldatıyor).
7171,"-Kocam beni sürekli dövdü, terk ettim şimdi barışmak istiyor."
7172,-Ben şimdi ne yapayım?
7173,"Sadece Hatipoğlun’a özel değil, Müge Anlı dahil sabahtan akşama kadar farklı kanallarda, envai çeşit programlarda bu meseleler dönüp duruyor. Mesela bundan bir iki ay önce, başka bir kanalın sabah programına bağlanıyor bir abla. “Kocam beni aldatıyor, gözü dışarıda” mealinde bir şeyler söylüyor. Programda başka bir ilahiyatçı ile bir diğer konuk var. Konuğun mesleğini kestiremiyorum ama psikolog, aile terapisti gibi bir şey olduğunu tahmin ediyorum. Kendisi hemen cevabı veriyor: Omzunu oynatarak (cilve yap anlamında), “e siz de biraz şey olun, sizin diğer kadınlardan ne eksiğiniz var” diyor. Karşı taraf teşekkür edip ayrılıyor. İki yumurta kırmak gibi bir şey mi acaba bu cilve dedikleri, yani halloluyor mu sorun gerçekten diye ekrana bakakalıyorum."
7174,"Hatipoğlun’a dönecek olursak mesele benzer bir şekilde ilerliyor, sabır ve dua tavsiyeleri, fıkhî yorumlar vs. Mesela şu karısına şiddet uygulayan ve barışmak isteyen koca ile ilgili kadına aileden seçtiğiniz hakemler huzurunda bir daha yapmayacağına söz verirse barışabileceği söyleniyor ama adama yönelik hiç bir şey söylenmiyor. Kimsenin gönlü ailenin yıkılmasından yana değil tabii."
7175,"Şimdi sakın “aman canım, bu tarz programlarda ne denileceği belli, kadınlar da niye bu insanlara danışıyor” demeyelim. Her gün sabahtan akşama kadar bir sürü programda bu meseleler konuşuluyorsa bu kadınlar da hayatlarında kendilerini motive (doğru bir ifade mi bilmiyorum) edecek başka bir güç ya da dayanışma yolu bulamıyor demektir. Bu da bizim oturup enine boyuna düşünmemiz gereken bir şey, mücadele dediğimiz şeye bir de buradan bakmak lazım."
7176,"Bunları yazarken bir yandan da “sizin aileniz yok mu, aile yıkılmasın diye endişe etmek kötü bir şey mi” diye bağıranları da duyar gibiyim. Karşılıklı olarak emek verilmiş bir ilişki, ortaklık, dostluk ve yoldaşlıktan bahsettiğimizi varsayarak, tabii ki kötü bir şey değil diyebilirim belki . Ama kesin olarak vurgulanması gereken bir şey var ki bu çok ama çok eksik bir edişe."
7177,"Her şey bir yana bazı sorularda, sorunun diğer tarafına, erkeklere keşke en azından “Hanımlarınızla güzel bir şekilde geçinin; çünkü onlardan hoşlanmıyor olsanız bile, olabilir ki hoşlanmadığınız bir şeyi Allah büyük bir hayra vesile kılmış olabilir” (nisa-14) ayetini hatırlatmak konuşan kişinin aklına gelse diyorum. Maalesef erkeklere yönelik bir ufak çağrı, bir nasihat bile zor duyuluyor. Bir yandan da bu programların izleyicisi, dinleyicisi, arayanı, soranı kadınlar olduğu için erkeklerin büyük çoğunluğu zaten o dünyada yaşamıyor."
7178,"Cevaplar alınıyor, Allah razı olsun diyerek telefonlar kapatılıyor. Ne değişiyor, ne gidiyor, ne kalıyor bilmiyorum. Muhtemelen, kadınlar daha büyük bir azim ile zorunlu gündelik mücadelelerine kaldıkları yerden devam ediyorlar. Bu biraz da ne sorulan sorunun ne de verilen cevabın kimsenin konforunu bozmaması ile ilgili. Yani telefona sarılmadan önce de yalnızsın, sonra da aynen devam."
7179,"Baştaki örnek biraz komik ya da alakasız gelebilir ama gündelik mücadeleler bu örneğin çeşitli varyasyonlarından oluşuyor. Yani sorunun bir muhatabı ya da bir parçası veyahut da zaman zaman kaynağı olan sessizce olay yerini terk ederken, diğer taraf sorunu çözmek, aşmak ya da en azından bununla birlikte yaşamaya alışmak için cebelleşirken buluyor kendini. Bu gündelik mücadeleler de bizim gündelik seyirlerimiz oluyor böylece. Öyle ki yatmadan önce bu gün kadınlarla dayanışmak için ne yaptın diye kendime soracak olsam Nihat Hatipoğlu’nu izledim demekten korkuyorum."
7180,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7181,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7182,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7183,Konuk Yazar: Meryem Selva
7184, 
7185,
7186, 
7187,"– Hatun “Büyük bir kadın” sen misin?– Anlamadım, kim?– Reçel’de yazan hani– Yoo değilim."
7188,“Büyük bir kadının yazısını okuyorsunuz. Artık kocaman bir kadının. Küçük bir kız çocuğu idim. Öyleymişim. Kocaman bir kadın oldum bir anda…”. Baba evine döndüm. Annem kapıda karşıladı beni. Sarmaştık. 
7189,– Büyüdün mü şimdi a kızım?– Bilmem. Büyüdüm mü sence?
7190,"Büyüdüm ya anne. Kadın ve anne oldum ben. “Yemekler yapan kadınlar büyüktür”. Senin gibi yemekler yapamadım anne. İtiraf ediyorum, senin gibi düzenli ve titiz de olmadım. Kocamın çoraplarını itinayla koltuğun altından toplamadım mesela. Bile bile orada bıraktım. Koktular. Paltosunun cebine tıktım. Kadın değildim ben. Hiç olamadım. Okurdum ben hep. Okur, okur dururdum ben. Yüksek lisans okuyacaktım ben. Sınava giriyorum bugün ben."
7191,“Kızınızdan hemen boşanmamı istiyorsanız bana şunca para vereceksiniz. Çünkü eğer evlenmeseydim bunca param cebime kalacaktı…Bir zengin kızının büyümesi böyle olurmuş. Okul kapısında ağlamak işe yaramadı…”
7192,"Sınavdan çıktım. Feribota yetişirim umuduyla ilk gelen otobüse atladım. Baktım olmayacak. Sağ camımdan bir pizzacı bana gülümsüyor. Bastım düğmeye, indim otobüsten. Sucuğu, peyniri, biberi bol bir pizzayı mideme yuvarladım. Sözde kızarmış kofti patatesleri de mideme indirdim bir güzel. Hesabı ödeyip, çıktım."
7193,"Kabataş’a kadar on beş adımda bir patatesin ağırlığından kurtulmak niyetiyle adımlarımı sıklaştırdım. İlk hedefim bilet gişesi! Midem ve ben büyük boy filtre kahvenin hayaliyle memura veda ettikten sonra, paltomu bile çıkarmadan:– Bir filtre kahve alabilir miyim?"
7194,Sonrası?
7195,"Hayaller Hikâye Anlatan Adam, hayatlar avukatla telefon konuşması. "
7196,– Cevap dilekçesi geldi. 
7197,"Sesi iyi geliyor. Kendinden emin. Ne yazmışlar acaba. Sınav da kötü geçti zaten. Çocuk durdu mu acaba? İyi, iyi sesi iyi geliyor. Bu kahve de nerede kaldı ki?– Dinliyorum.– Davalı müvekkil, davacı eşini, çocuğunu sevmekte ve yuvasının yıkılmasını istememektedir."
7198,"Bu cümle olmazsa olmaz zaten. Boşanmak isteyen her kadının evlilikte niyetlenip de boşanma evresinde duyduğu, okuduğu cümle. Geçelim."
7199,"– Eşini seven müvekkil, eşine gerek okul döneminde, gerek ev hayatında, gerek hamilelik döneminde ve gerek çocuğu doğduktan sonra elinden geldiği kadar yardımcı olmuş, hiçbir fedakarlıktan geri durmamıştır. "
7200,"Ben ne nankör bir kadınmışım? Böyle fedakar bir adamdan boşanmak istiyorum. Ayıp, çok ayıp."
7201,"– Müvekkilim, eşi müşterek çocuklarını alıp sorumluluklarını da önemsemeden evini terk ettiğinden… yaşadığ maddi ve manevi sıkıntılar… gerek her hafta eşini ve çocuğunu görmek için …’ya gelip gitmesi nedenleriyle işini kaybetmek zorunda kaldığından şu an işsiz olup işsizlik maaşıyla geçinmektedir. "
7202,Bir saniye. Dur orda.
7203,– Sıkıntı? Eziyet? İşten çıkma? Ben mi yapmışım?– Dur daha bomba yere gelmedik.– Müvekkilimin eşi …’nın varlıklı ailelerinden olduğu için nafaka ve tazminat talebi hukuki değildir. 
7204,“Bir zengin kızının büyümesi böyle olurmuş. Okul kapısında ağlamak işe yaramadı…”
7205,– Boşanmaya sebep veren hadise her evlilikte olan ufak tefek sorunlardır. 
7206,"Onca hakaret, yalan, şiddet, tehdit… Bitmiş bir evliliğin kağıt üzerinde yapışıp kalması…"
7207,– Beni dinliyor musun?– Efendim?– Kusura bakma ama sen çok da akıllı bir kız değilsin!
7208,“Bir zengin kızının büyümesi böyle olurmuş. Okul kapısında ağlamak işe yaramadı…”
7209,– Neden hala bu adamla konuşuyorsun?
7210,"“Onca hakaret, yalan, şiddet, tehdit… Bitmiş bir evliliğin kağıt üzerinde yapışıp kalması…”"
7211,"– Ofise geleyim mi ben? Yarın değil, sonrasında. Görüşürüz. Ben dee. Sen de. "
7212,“Bir zengin kızının büyümesi böyle olurmuş. Okul kapısında ağlamak işe yaramadı… ”
7213,"Tuttum kafede ağladım. Utancımdan menüyle yüzümü kapamaya çalıştım. Kimi saklıyordum? Durduramıyordum. Hikâye anlatan adam? Feribota kaldı artık. Bozuk paralar kaydı elimden. Garsonu beklemeden çıktım. Patates filan kalmadı. Kusura bakma leziz pizza, senden çaldım. Tramvayın da duracağı tuttu. Sağım solum insan. Ne bakıyorsun? Adam gibi ağlıyoruz burada işte. Işıkları geçtim. Simitçiden saklandım. Köftecinin oradan sahile inecek yer bakınıyordum ki bu kez motor… Az dur kızım, köşeyi dönelim öyle ağlarsın. Benzinliği geçtim. Çeşme… çeşme vardı bir yerlerde. Oraya vardım mı tamam sahili bulacağım. Feribotun kalkmasına bir saat var. Sahile indim mi yarım saat doya doya ağlayacağım. Her saniyesini kullanacağım. Bak gene durduramıyorum. Dikkat edin, sokakta ağlayan bir kız görürseniz bilin ki sevgilisinden ayrılmıştır. İstisnasız bu böyledir. Aklı başında hiçbir kız gündüz gözüyle ağlamaz. Ağlamıyorum. Sevgilim değil… Şelale… Kabataş… Kullanıldım ben… Şuradan bir dalga çıksa fena ıslanırım. Kullanıldım ben… Durmuyor… Bu insanlar da nereden çıktı şimdi? Sigara içesim geldi. Hâle bak, oldu Türk filmi. Çocuk durdu mu acaba? Cebim sümüklü mendil. Feribotun oraya dönmeliyim. Kusura bakma ama sen çok da akıllı bir kız değilsin! Şimdi sınavdan çıktım ben. Bugün mail aldım ben. Yüksek onur belgeliyim ben. Durmuyor…. Kullanıldım ben. Baba, affet…"
7214,“Bir zengin kızının büyümesi böyle olurmuş. Okul kapısında ağlamak işe yaramadı…” Büyüdüm mü şimdi ben?
7215,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7216,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7217,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7218,Konuk Yazar: Efruze Esra 
7219, 
7220,
7221,"Abilerim, ablalarım; biraz kızgın bir hayli de kırgınım. Juju taze bitti de, ona verin.  Çiğdem Sezer, Juju’yu yazmış. Olduğu gibi konuşturmuş bir mülteci çocuğu. Savaştan kaçıp Türkiye’ye sığınan bir çocuğun gözünden savaşı, mülteci olmayı anlatıyor. Juju az ağlatmadı geceden beri.  Ağlamaktan şikayetçi değilim. Durumdan şikayetçiyim. Durumun/durumların yok sayılmasından, örtülü kalmasından  şikayetçiyim. Biz Juju’nun ağladığını bilmiyoruz diye Juju ağlamamış mı oluyor? Hayır. O zaman niye insanların, çocukların, hayvanların, doğanın acı çekmesine göz yumalım, kulak tıkayalım? Neden dünyanın ahvalini çocuklardan saklayalım. Çocuğa saygı duyuyorsak ona karşı dürüst olmamız gerekmez mi?  Ama diyorlar ki ‘’çocuk kitapta okuyup şiddeti öğrenmesin!’’. Bu iyi bir şey mi yani? Dünya şiddet dolu. Çocuk her köşe başında geçerken, bir şiddete tanık oluyor zaten. Ama şiddeti öğrenmesin! Hayır efendim, bırakın öğrensin. Şiddet nedir, kim kime ne yapar, ne zaman kötü olunur ve niçin iyi olunmalı? Bırakın bu sorularla yüzleşsin."
7222,"Çocuğu cam fanusta 18 yaşına getirme imkanımız yok. Tut ki getirdik. Kıyamam, dünyayı toz pembe kendinden ibaret mi sansın? Sonra birden bir baksın ‘’aa başkaları var, başka duygular var, öfkeler var.’’ Sonra da zerre anlayamasın. Ve ‘’halkların’’ anlayışsızlığı devam etsin. Bu mu? Bunu mu istiyoruz? Hayır. Kimse her an öldürülme ihtimali olan ve hatta öldükten sonra leş muamelesi görebileceği bir kabulde yaşamak istemez sanıyorum. Peki niye o zaman bu kabulün büyük bir güç haline gelmesine seyirci kalıyoruz. Neden bir yerden, bir şeylerden bir çocuktan, kendi çocuğumuzdan başlamıyoruz. Bilsinler efendim Alevi’yi, bilsinler Kürt’ü, bilsinler Ermeni’yi, Türk’ü, mülteciyi ve dahasını da bilsinler. Ona ağlayan bir çocuğu gösterin. Bırakın o düşünsün niye ağlıyor."
7223,"Çocuk dünyadaki en masum şeyken -ilkokul döneminde özellikle- arkadaşına çok kötü davranan çocuklar görüyoruz! Nasıl oluyor bu? İnsan çocukların ne kadar kötü olabildiğini görünce inanamıyor. Mülteci çocukları ya da tüm diğerlerini aşağılayan, onlara kötü davranan çocuklar var.  Nerden de biliyorlar (!) onun kendilerinden olmadığını? Bu tohumu kim (!) ekiyor onlara? Kim (!) bunun suçlusu? Bazılarını görünce diyorum ki,  bostanda ağaç yetiştirse daha özen gösterir insan."
7224,"Hiç unutmuyorum. 2. sınıfa başlayacağım. Henüz 8 yaşında bile değilim. Ardahan’dayız. Geçici ve zorunlu göç diyelim.  Birinci sınıfı Bursa’da okumuşum. Ardahan’da kaldığımız 2. sınıfa başlayacağım yaz boyunca bana Türkmenlerle okuyacağımı söylediler ve Türkmenlerle ilgili hikayeler anlattılar. Birbirinden korkunç tanımlar. Aman ne komik. Okul fobisi olmuştu bende. Her gece Türkmenleri düşünüyordum. Neye benziyorlardı? Beni yiyebilirler miydi??? Sonra okul başladı. Sınıfa filan nasıl girdim hatırlamıyorum. Ama bir duvarın öte tarafına geçmeden önce, duvara yaslanıp yavaşça başımı çıkarıp kolaçan ediyordum (Evet aynı çatışma filmlerinde çatışanların yaptığı gibi). Bakıyordum Türkmen yok, korkulacak bir şey yok. Sonra devam ediyorum ama tetikteyim. Bütün bahçeyi, okulu bu şekilde kolaçan ettiğimi çok net hatırlıyorum. Burası benim hatırladığım."
7225,"Eve geldiğimizde annemlere ‘’anne okulda hiç Türkmen yoktu’’ dediğimi hatırlıyorum müjde verir gibi. Annemler de bunu hatırlayıp gülüyorlar: ‘’Okulda hiç Türkmen yoktu, herkes bizim gibi insandı, demişti; ne sandı kim bilir” diye anlatıyor. Ne sanmıştım biliyor musunuz? Hani fantastik filmlerde olur ya; hayvan bacaklı, insan gövdeli her yeri uzun, kıllı, üçgen suratlı, korkunç bir mahluk! Evet böyle bir şey bekliyordum. “Türkmenlerle okuyacaksın hahaha! Türkmenlerle okuyacaksın! Tükmenler olacak sınıfında! Türkmenler sana neler yapacak!”. Yani bu kadar mevzu edildiğine ve beni korkuttuklarına göre bu Türkmenlerin benim gibi bir görünüşü olmamalıydı."
7226,"Beni korkutan zihniyeti hala affetmiyorum. Çünkü en azından ‘’benim gibi insan hepsi’’ diyebilmiştim, bu analizde bulunabilmiştim. Ya bu analizde bulunamayanlar ne olacak ? Gayet kendisine benzeyen bir tip olduğunu gördüğü halde onun çook başka bir insan türü gibi olduğunu, kalbi olmadığını, çok kötü olduğunu ve ölünce benim dedem gibi bir ölü olmadığı ya da canı yanmayacağını  düşünüyorlar. Evet bazıları bazılarını çok başka sanıyor. Bazıları onlardan olmayan bazılarını düşünemiyor. Halbuki mevzu basit; herkes senin benim gibi insan. Ve dünyadaki sorunlar senin benim gibi insanın sorunları.  Savaşanlar ya da barış isteyenler senin benim gibi insan. Benim canım acıdığı gibi onun da acıyor, o da yemek yiyor, aç kalıyor, inanır mısın aşık oluyor yaa!"
7227,"Diğer insanlara yabancı, diğerlerini ‘insanlardan bir insan’ olarak algılayamayan bir zihniyet çocukluktan oluşuyor. Naçizane diyorum ki; çocuğa karşı dürüst olalım ve ona saygı duyalım. Çocuğa bir şey ekelim demiyorum. Aksine ekmeyelim. Kafamızdaki tanımları sınırları ekmeyelim. Bırakalım görsün, yüzleşsin, zaten çocuk en masum sonucu çıkarabilir."
7228,"Dünya bu; devam ediyor dönmeye Juju’nun dediği gibi ‘’Dünya televizyon mu ki düğmesini kapatalım’’ kapatamıyoruz. Bu filmin içindeyiz. O zaman daha iyi yaşamak için, bilmek için, iyileştirmek için filmi izlesinler. Çünkü biz bilmeyince savaş olmamış olmuyor. Biz Juju’yu tanımayınca Juju ait olmadığını hissettiği bir toprakta ezilmemiş olmuyor. Ve biz bilmeyi reddettiğimiz için dünyada ki kötülükler olmaktan vazgeçmiyor."
7229,"Juju diyor ki: ‘’İyiler çoğalırsa bir gün savaşlar bitebilir ‘’ Juju haklı, tek çözüm bu. Savaşın, kötülüklerin bitmesinin tek çözümü iyilerin çoğalması. İyilerin çoğalması için ise iyi olanı, yani çocuğu bırakalım. Ona kendi kirlenmiş, öğrenilmiş bilgilerimizi, içinden çıkamadığımız karelerimizi aşılamayalım. O kendi masum gözüyle görsün tanısın. Hatta mümkünse biz ona soralım. Misal; dün 6.5 yaşındaki arkadaşlarımla biraz Juju’dan konuştuk. ‘’Niye böyle anlayamıyorum’’ dedim."
7230,Bir tanesi ‘’Ben anlıyorum’’ dedi ve şöyle devam etti:
7231,‘’Bazıları güçlü olmak ister
7232,Bazıları zayıf olmak ister
7233,Bazıları da pastırma yemek ister mesela benim gibi.’’
7234,Çok makul geldi. Dünden beri bu cevap üzerine düşünüyorum. Ne istiyoruz ?
7235,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7236,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7237,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7238,Konuk Yazar: Efruze Esra
7239,
7240,"Dilimde tüy bitti, kalbimde kırıklar arttı kaç gündür. Okulda durup “Hayır, öyle değil” diye bağırmak istiyorum. Herkesin başını gömüp kitap okuduğu o büyük, beyazshow kılıklı kütüphanede, üzerinde “Benim hocam kara cahil değil!/Benim hocam terör sevici değil! /Benim hocam kandırılmış, saf değil!” yazılı büyük bir perde açıp, hakikati dank diye hayatlarına düşürmek istiyorum. Bize emek veren, okula emek veren hocalarıma vefasızlık olarak görüyorum susmayı ya da ‘’he–he‘’ deyip kendi işime devam etmeyi. İşin daha sinir bozucu kısmı derslerine giren benim, tanıyan benim, ama hüküm veren, haklarında atıp tutanlar ‘imzacı’ hocalar ile birkaç kelime kelam bile etmemiş olanlar. N’oluyoruz?"
7241,"Bir öğrencisi olarak anlatayım; sarı saçlı, uzun boylu, güler yüzlü, her şeyi sorabileceğiniz, ama hak ettiğiniz cevabı da alabileceğiniz bir hocamız… Soruya cevabı net olur, tavrı net olur, “Ay şöyle mi desem böyle mi desem”e girmez, ne düşünüyorsa söyler. Efendim hoca ne yapsın? Girdiği derslerin kendileri de sorunlu. Bakınız: Türk Toplumunun Sosyolojisi."
7242,"E, okumayalım mı ‘varlık vergisi’ni, Salkın Hanımın Taneleri‘ni, “Aşkale’de ne oldu”?” diye sormayalım mı? Madumlar da bu topluma dahil değil mi, görmezden mi gelelim onları, hem feministleri hem bacıları görmeyelim mi? Malan Barkırin ile Ananem adlı kitapları okuyarak resmi tarihin yanında sözlü tarih gerçeği olduğunu da görmeyelim mi? Türk toplumun sosyolojisi ise dersimiz, bu topraklarda var olan acı tatlı, dostluk düşmanlık, sadakatlik absürtlük ne varsa kabul etmemiz, görmemiz gerekmez mi? Anlı şanlı tarihimizi alıp, acılarımızı almasa mıydık? Böyle eleyici, dar bir tutumla yaklaşmak mı ilim yuvasına yakışırdı? Hayır bunlar Türk toplumun sosyolojisini oluşturuyor. Bu yüzden radyo konuşmalarından hutbe konuşmalarına ne varsa okuduk. Yarasın. Bir daha olsa bir daha okurum. İlime yakışan da ‘’Bu budur’’ demeden gözümüzün gördüğü alanı genişleten hocalardır."
7243,"Sizi daha da kızdıracak bir şey söyleyeyim. İkinci dönem de Bilgi Sosyolojisi dersi aldık. Bilginin kaynağını sorguladık. Aman Allah’ım ne kadar tehlikeli! Bir de üstüne Foucault okuduk. Evlerden ırak! O bilgi sorusunu sormayacaktık ama, ne olduysa ondan sonra oldu. Bu bilgiyi kim tanımlıyor, kim normal kim anormal, kime göre normal demeye başlayınca, eyvahlar olsun! Cahil kalsaydık daha çok sevilirdik. Ama sevgili hocamız, bize sorular sordurmasından “Şu şudur, bu budur” deyip bize bir taraf veya bir görüş aşılamamasından, merak uyandırmasından zaten işkillenmeliydik değil mi? Sayesinde merak ettik, kulaklarımızı, zihnimizi açtık ve şu şudur denmesine kanmaz olduk —tam anarşizm. Bir de şahsım adına söyleyeyim, en fazla utanç duygusu hissettiğim derslerdi. Sebebi bizi ipe götürür. Söylemeyeyim."
7244,"O yüzden alt dönemden arkadaşlara hocanın dersini almaları konusunda ısrar ederdim. Çünkü insanlık için, daha güzel günler için, insanların kalplerinin genişlemesi, düşünce ufuklarının gelişmesi için bütün ukalalıklarını ve bilmişliklerini masaya bırakıp yeniden sorular sorması lazım. Soru sorduran hocalara ne mutlu! Öyle hocaların öğrencileri olanlara ne mutlu! Ama’sız fakat’sız hocamla kendisi olduğu için gurur duyuyorum. Çünkü o hepimiz adına iyileşmeyi isteyen ve bu yüzden teorik ve pratik olarak emek sarf eden güzel insanlardan. Sahip çıkmak zorunda değilsiniz. Lakin tanımadığı bilmediği insanlar hakkında, araştırma gereği duymadan atıp tutanlara söylüyorum: Çok sevdiğiniz bir kelimedir ahlak!"
7245,"Velhasıl; benim hocam kara cahil değil, okuduğu ortada yazdığı ortada. Kandırılmış da değil, çünkü, bizzat bu konu üzerine çalışıp ders veriyor. Çalışmaları sonucunda kendisinin elde ettiği, kendi hür düşüncesiyle kabul ettiği bir sonucu var. Bu sonuç dahilinde karar verdiğini düşünüyorum. En az on yılını, bu konu üzerinde çalışmaya adamış bir insana kara cahil, kandırılmış etiketlerini yapıştırmak; söylediklerini duymamazlıktan gelmek için en sağlam bahane değil mi? Bu lüzumsuz noktayı da maalesef söylememe gerek var: Terör sevici asla değil, terörün her türlüsüne karşı, ‘hepimiz’ için üzülenlerden ve ‘hepimiz’ için iyileşme çalışmaları yapanlardan. Eğer yapılan yöntem algı oluşturmak ise, biz de kısa cümlelerle, doğru olanı her seferinde haykırarak oluşturulan yanlış algıyı kıralım. Maalesef hiç sevmediğimiz eylemdir, kırmak!"
7246,"
"
7247,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7248,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7249,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7250,Konuk Yazar: büyümüş kız
7251,
7252,Büyük bir kadının yazısını okuyorsunuz. Artık kocaman bir kadının. Küçük bir kız çocuğu idim. Öyleymişim. Kocaman bir kadın oldum bir anda. Dünyanın pis yüzünü gördüğüm an büyüdüğümü hissettim.
7253,"Başımı örtersem büyürdüm. Böyle de okula almadılar. Serbest olsun da üniversiteli olayım. Belki  topuklu giyersem biraz büyürdüm. Biraz makyaj. Bakım yapayım.  Masaja da gitmeliyim. Ya da düzenli kadın olursam. Yemekler yapan kadınlar büyüktür.  Örgü örmeliyim. İlmek ilmek. Yelekler atkılar bereler… Tam da büyüyemedim sanki. Yüksek lisansa ne dersin? Çalışırım derslerime her başarılı kadın gibi kariyerime odaklanırım. Derslere geç kalıyorum. Sınavlara çalışmadan giriyorum. O zaman sigarayı bıraktım mı tamamdır. Ergen gibi elimde sigara. Evlensem, evlenenler büyür. Kocam olursa büyümüş olurum.Hepsini yaptım. Olmadı. Büyüyemedim."
7254,Kızınızdan hemen boşanmamı istiyorsanız bana şunca para vereceksiniz. Çünkü eğer evlenmeseydim bunca param cebime kalacaktı.
7255,"Buymuş meğer beni büyütecek. Bir anda yüz sene ileri gitmek. Bir zengin kızının büyümesi böyle olurmuş. Okul kapısında ağlamak işe yaramadı.  Ne aldatılmak büyüttü, ne terk edilmek,  ne ev geçindirmek. Onca hakaret, yalan, şiddet, tehdit… Bitmiş bir evliliğin kağıt üzerinde yapışıp kalması bile. Bu hikayenin final cümlesi kadar kısa, net, bir anlıkmış büyümek. Hayatımın ipoteğini yerin dibine batasıca parayla kaldırmak. Özgürlüğümü satın aldım ve büyüdüm."
7256,"O gece kafamı pencereden uzattım. Sigaramı yaktım. Saçlarım çocuk örgüsü. Üzerimde desenli pamuk pijama. Pofuduk terliklerim. Karşımda ışıkları yanan Boğaziçi Köprüsü’ne bakıp şöyle haykırdım: Buz gibi deniz, ışıldayan köprü, caddedeki serseri adamlar, kurumuş ağaç dalları, ellerimi uyuşturan rüzgar… Şahidimsiniz, bugün büyüdüm. Kulağımda bir şarkı. Aşk mümkün müdür hala?"
7257,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7258,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7259,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7260,Konuk Yazar: Kübüş
7261,"Geçen sene artık sıkıldığım tarih dersleri yerine biraz da farklı bir alandan bir şeyler öğrenmek için sosyoloji dersi aldım. Dersin hocası genç, başarılı, öğrencilerini seven bir akademisyendi. Ders ile alakalı olarak bize Malan Barkirin: Evlerini Yüklediler: Zorunlu Göç Anlatıları kitabını verdi. Kitapta anlatılan olayların tamamı, tam da benim doğduğum günlere denk gelmekteydi. Bütün çocukluğumu geçirdiğim semt, zorunlu göçün mağdurları ile doluydu. Yanımızdaki bina, karşımızdaki komşu, pazardaki sebzeci… Hatta çocukluğumda akrabalarımdan, onlarla aslında komşuluk ‘yapılmaması’ gerektiğine dair çok da hikâye duymuştum. Annem bütün bunlardan bizi uzak büyütmeyi başarmıştı. Biz hiçbir zaman gelen yeni komşularımızla uzak bir ilişki kurmamıştık. Ama hiçbir zaman da kitapta anlatılan hikâyeleri duymamıştık. Hiçbiri aslında neden bize komşu olduğunu, olmak zorunda kaldığını anlatmamıştı. Bir şekilde hepsi susmaları gerektiğinin farkındaydılar. Evlerine gittiğimizde Kürtçe müzikler kapatılır, neredeyse hiçbir şekilde Kürtçe konuşmazlardı. Biz bütün bunların sebebini pek de düşünmedik. Belki de onların da Kürt olmaktan memnun olmadıklarını düşünmek aslında bizim de kolayımıza geldi. Aslında durumun bizim tahminimizden ve bildiklerimizden biraz daha farklı olduğunu geçen yıl öğrendik."
7262,"Genç ve başarılı akademisyen geçen yıl tam da bu zamanlar Malan Barkirin’i dersimiz kapsamında okumamızı istedi. Okudukça, bahsettiğim komşularımızla olan komşuluk ilişkimizin aslında hep bir perdeyle bölündüğünü fark ettim. Anneme biraz da sitemle bütün bunlardan nasıl bu kadar habersiz olduğunu sordum. Ülkenin bir tarafı yangın yeriyken, insanlar evlerini bırakıp gelirken nasıl olup da bütün bunları duymadığını… Annem de bana o zaman bu kadar haber alma ağının geniş olmadığını, zaten aslında iki küçük çocuğuyla pek de bu tarz şeylerle ilgilenmeye vakti kalmadığını söyledi. Bense bütün bu öğrendiklerimle bildiklerimin, duyduklarımın belki de koca bir balondan ibaret olabileceğini bir kez daha kavradım."
7263,"Son altı aydır ise o zaman şaşırarak okuduğum ‘tarihi’ anbean yaşıyor gibiyim. Anneme sitemle sorduğum “Nasıl haberin olmadı” cümlesini şimdi kendime çok ağır bir şekilde soruyorum. Nasıl bu kadar duyarsız olabiliyorsun? Nasıl elinden hiçbir şey gelmemesini hazmedebiliyorsun? Bütün bunlar yetmezmiş gibi bambaşka kötü anılara şahit kılınıyoruz. Bizi komşularımızla yeniden tanıştıran o hocamız şimdi ‘terör sevici’ sıfatıyla işinden atılıyor. Bize başka bir yaşamın mümkün olduğunu anlatan hocalarımızı birer ikişer bizlerden ayırıyorlar. Barış dolu, eşit, adil bir yaşamın aslında var olabileceğini, bu uğurda mücadele sergilemeyi göze alan hocalarımıza şimdi onlar için verilebilecek en büyük ceza veriliyor. Bizse bu yükün altında ne yapacağımızı bilmez şekilde gözyaşı dökmek zorunda kalıyoruz. “Hocalarımızı geri istiyoruz” diye talepte bulunduğumuzdaysa bunun bizim ‘sandığımız’ kadar basit bir mesele olmadığını öğreniyoruz. Basit bir mesele olmadığı aşikâr, ama kimse bunun bize terörle bağlantılı olduğunu yutturmaya da çalışmasın. Biz biliyoruz ki, hocalarımız terör destekçisi, ölümlere sevinen kişiler değil. Onlar barış demekten yılmayan insanlar. Tek bir üniversite dahi onları kabul etmese de biz onlardan bir şeyler öğrenmeye devam edeceğiz!"
7264,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7265,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7266,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7267,"Nihat Hatipoğlu ekranda çıplak yıkanmanın vebalini anlatıyor, ağlak sesiyle. Kendisine atılan iftiralardan bahsediyor. Yine vebali ve hakkını helal etmeyeceğini koyuyor mihenk taşı olarak.Ellerinde beyaz bayrakla göç etmek zorunda kalanlardan bahsetmiyor, ulu hocalar (!). Kimsenin vebali değil. Ölmeleri, göç etmeleri, sokakta analarının 7 gün kalması reva gördüğümüz en doğal hakları (!). Sanki uzaylılardan bahsediyoruz ve konunun bizimle hiç alakası yok. Hiçbir sorumluluğu almamak için, tüm gerçeğe sımsıkı kapatıyoruz gözlerimizi ya da bazıları seyredip, keyif almayı seçiyor. Ellerinde mazeret listeleri…Acı ve öfke birbirine karışıyor. Biz her gün yeni bir utancı atıyoruz sırtımızdaki küfeye.  Hangimiz Taybet ananın oğlunun yüzüne bakabilecek kadar temiz?"
7268,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7269,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7270,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7271, 
7272,Konuk yazar: Rabia Yazıcı
7273, 
7274,"Kadınlara kendini ifade etme, derdini anlatma penceresi aralayan Reçel’in kurucu kadınlarına selam…"
7275,"Yaşı kaç olursa olsun her başörtülü kadının bir “28 Şubat” hikâyesi vardır. Ben de kendi hikâyemi Bilge Kral Aliya İzzetbegoviç’in ölüm yıl dönümü (19 Ekim) vesilesiyle yeniden hatırlamıştım. Yıl 2006. Lise sınavlarına hazırlanmanın telaşı yanında ablasızlığın hüznü var üzerimde. Yıllardır hiç ayrılmayan beş kardeşin en büyüğü Türkiye’nin “istenmeyen kızı” oluyor birdenbire ve ayrılık sirenleri çalıyor. Biraz daha öncesi, ablam üniversite sınavına girmeden önce, evde bir telaş, bu telaş eğitim hayatı başarılarla dolu olan ablam sınava çalışmadığı için yahut başarıp başaramayacağı korkusu ya da sınav heyecanı falan değil."
7276, ***
7277,Başörtüm?
7278,"Kadınlar unutmak için keserler saçlarını diyor sevgili Sibel Eraslan Saklı Kitap’ta. Sınav öncesi başörtülü kadınların en çok başvurduğu yollardan… Ya da yoldan kaçışlardan… Acaba başörtümle nasıl sınava girebilirim, girsem bile katsayı barajı ne olacak, okuyamayacak mıyım, sınavsız alan okullar var, ama benim istediğim bölüm o değil, denkliği var mıymış? Bunlar o zamanlar ablasının mezun olduğu liseyi henüz kazanan Rabia’nın zihninde kalanlar; bir de hayalleri çalınan, ailesinden, arkadaşlarından, ülkesinden ayrılmak zorunda kalan insanların yaşadıkları var pek tabii. Bu sorular ve sancılı süreç eşliğinde yeni bir koşturmaca başlar."
7279, ***
7280,Hangi ülkeye gitmeliyim?
7281,"Türkiye’nin istenmeyen kızlarının sancılı süreçlerinden biri daha, kendi ülkelerince istenmeyen bu gençleri kim kabul eder?  Hemen telefona sarılınır, dernekler, önceden aynı sorun sebebiyle evladını yurt dışına gönderen aile dostları bir bir aranır."
7282,"Bu safha topyekûn bir sorgulamayı da beraberinde getirir. Araştırmalar sonucu yine kanadı kırık olan kardeş Bosna seçilir ablam için. Ülkesinde istenmeyen kızların Viyana’dan sonra ikinci tercihidir Bosna. Bavullar toplanır, helalleşilir ve artık ablasızlık başlamıştır bizim için."
7283,***
7284,İyi ve asil olmanın en doğru ifadesi İslâm!
7285,"Türkiye’nin istenmeyen kızlarına kucak açan halkın lideri İslâm’ı iyilik ve asillikle tanımlıyordu. Nezaketi halkının üzerine sirayet etmiş, bu gerçekten büyüleyici. Aliya’nın çehresi bana gökyüzünü anımsatıyordu o zamanlar-hâlâ daha öyle gerçi- bulutların arasından ablamlara bakıp tebessüm ettiğini, onları koruduğunu düşündüm hep ve Bilge Kral “Aliya baba” oldu bizler için."
7286,"Nedense kendi hikâyesini daha çabuk unutuyor insan ya da unutmak istediği için belleğinden siliyor, silmeye çalışıyor. Ablamın hikâyesi kendi hikâyemden çok daha fazla acıttı beni. Gerçi bu hepimizin hikâyesi değil miydi?"
7287,***
7288,Erdal bir daha uyarmam!
7289,"Erdal abi okulumuzun görevlisi, her sabah güler yüzü ve esprileriyle karşılardı bizi ama o sabah bambaşka bir Erdal abi vardı kapıda, zorundaydı çünkü. Beş sene boyunca aynı sınıfı kimi zaman sırayı paylaştığım, evlerine gittiğim, evime gelen arkadaşımın annesi koca bir canavara dönüşmüştü o sabah. Kendisinin boynunda taşıdığı şeyin benim “kafamda” oluşu neden bu kadar rahatsız etmişti onu? “Erdal seni asla bir daha uyarmam! Bunlar bu kapıdan içeri böyle girmeyecek!” Erdal abi bir şey dememişti ya da diyememişti bunu hiçbir zaman sorgulamadım, ağlayarak eve döndüm o gün, kimseye göstermeden gözyaşlarımı. Zaten sınıfın kapısında açtığım başörtümde fazlaydı artık, görünür olmaması lazımdı, hatta hiç olması lazımdı."
7290,***
7291,Hadi evinize!
7292,Haftalarca hazırlandığımız TÜBİTAK matematik projesinin bitiş cümlesi bu.
7293,-Bakan gelecek birazdan sizi böyle görmesin.
7294, -Ama biz…
7295,"Yine eve gizlenen gözyaşları ile girilir, aynı matematik öğretmeni üç başörtülü kızın (burada yoldaşlarım Ebru ve Feyza’yı da anmış olayım) makbul öğrencilerle arkadaşlığını kesmesi için onları sınıftan çıkarır, onlarla arkadaşlık edenlere uyarılarda bulunur, Ramazan’da dersin akışı sırasında yemek yer ve yenmesine müsaade eder. Bunlar hafızamda silik ama kalbimde büyük yer eden şeyler."
7296,***
7297,Aile baskısı canım!
7298,"Yolda, parkta, doktorda, spor salonunda… İnsanlar size nasıl olduğunu sormadan, kendi kendilerine yahut yanındakilerle ağlanacak durumda olduğunuzu konuşur ya heh aynen hatırladınız değil mi :) Diyalog şu; “ah yavrum benim kıyamam ben sana! Aile baskısı işte, bak kaç yaşında kız, kim bilir nasıl zorladılar, neyle tehdit ettiler kızcağızı, yavrum benim…” Kimseye ailemin öğretileri doğrultusunda kendi özgür irademle başımı örttüğümü, baskı veya tehdide maruz kalmadığımı anlatamadım, anlatamadık ama en eğlencelisi Arabistan ve İran muhabbetiydi benim için. Bütün ülke siz hepiniz, biz tek! Aydın aydın birleşmişler başörtülüleri eğitmek ve gezdirmek için çabalıyorlar. “Anne İran güzel bir yer mi?”"
7299,***
7300,Bir de türbanlı olacaksın!
7301,"Bu cümleye yabancı olan başörtülü tanımıyorum. Benim “bir de türbanlı olacaksın” hikâyem türbanın ne anlama geldiğini bilmediğim zamanlardan. Okulca ağaç dikmeye gittiğimiz bir gün gayri ihtiyari ağzımızdaki sakızı patlatıyoruz, kim olduğunu bilmediğimiz bir öğretmen bize doğru geliyor ve yalnızca beni sarsarak  “bir de türbanlı olacaksın çabuk çıkar o sakızı ağzından” diyor. Sivil bir etkinlikte 5-6 öğrencinin sakızından yalnız birininki sakıncalı ve cezaya hak. Şikâyetlerimizin cevabı; “öğretmeniniz sizinle şakalaşmıştır”. Ortaöğretim bu “şakalaşmalarla” son buldu."
7302,***
7303,"Geriye dönüp baktığımda ve bu günü gözlemlediğimde ülkenin “makbul vatandaşlarının”  ve “istenmeyen kızlarının” ülke için, insanlık için bıraktıklarına iyi ki diyorum Allah bizi bu şekilde terbiye etmiş, yetiştirmiş. Sabrımızın ve mücadelemizin selametini göreceğiz inşallah. Kin gütmüyoruz ama unutmak da mümkün değil."
7304, 
7305,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7306,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7307,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7308,Konuk Yazar: Mehlika Selma
7309, 
7310,"Bir ortamda ne zaman toplumsal cinsiyet eşitsizliği, cinsiyet ayrımından kaynaklanan sorunlar, feminizm vb. konular hakkında konuşmaya başlasak sonunda mutlaka “Kadına en büyük haksızlığı yine kadın yapıyor.” tezini ortaya atan biri mutlaka olur. Özellikle aile kurumu içerisinde anne ve kayın valide rolünü üstlenen bireylerin davranışlarından, uygulamalarından örnekler verildikten sonra toplum içinde kadınların diğer kadınlar üzerinde oluşturduğu genel kabullere değinilerek tartışmalar derin bir umutsuzluk içerisinde sonlandırılıp muhabbetin seyri değiştirilir. Tüm bu konuşulanların haklı/haksız yanları bir tarafa toplumsal cinsiyet eşitsizliğinin ve cinsiyet algılarımızın şekillenmesinde annelerin olduğu kadar babaların rolünün de büyük olduğunu düşünüyorum. Bunun yanında bu yazıda esasında hepimizi çocukluğuna doğru bir sorgulamaya götürmek istiyorum. Bu nedenle henüz bir ebeveyn kimliğim olmadığı için sık sık maruz kaldığım: “Seni de görürüz kıps!” tepkilerini göze alarak sürekli sorguladığım, birtakım sorunlarımızın kaynağı olduğunu düşündüğüm bu konuyu sizlerle paylaşıyorum."
7311,"Aramızdaki on bir aylık farktan dolayı kendisine ‘abi’ diye seslendiğim bir erkek çocuğu ile ikiz gibi büyüdük. Beş kız kardeşin en büyüğü olmasından mütevellit kendi kuşağının annelerine göre son derece cinsiyet eşitlikçi bir anne ile bana karşı sonsuz güven sahibi, rahat karakterli bir babanın evladı olduğum için şanslıydım. O kadar ki hayatımın ilk on iki senesi insanların kadın-erkek olarak farklı biyolojik cinsiyetlere sahibi olduklarının farkında bile olmadım. En az abim kadar çok ekmek almaya gönderilirken, abim de an az benim kadar çok mutfakla haşir neşir oldu. (Şu an benden çok daha iyi pasta-börek yapıyor.) Modern toplumun dayattığı ideal beden algılarını saf zihinlere işleyen o aptal Barbie bebeklere kendim kıyafetler dikmeye çalışıp, onları abimle maç yaptırırdık, abim anaokuluna başladığında gizlice araba kutusunu çıkarıp arabaları koltukların üzerinde sürerdim. İkimize de Galatasaray forması alınırdı, birimizinkinde Hakan Şükür diğerimizde Hagi yazardı. Annem bana tığ kullanmayı öğretirken abime de öğretirdi, kınayan komşu kadınlara “Ne var bunda el kasları gelişsin.” derdi. Sokakta erkeklerle top oynadığım kadar abim de bizimle arada sek sek oynardı. Okulda teneffüs zili çalar çalmaz topu alıp arka bahçeye koşan erkek çocuk grubunun içinde, sınıftaki kızların küçümseyen bakışlarını aldırmadan koşardım. Erkek arkadaşlarımsa kızların aksine onların takımında oynamamı bazen gol atmamı bazen düşüp dizimi kanatmamı yadırgamazlardı. Tabi tüm bunları yapmak için mavi önlüğün altına şort giyme ihtiyacı hissettiğim zamanlar sorgulamaya başlamıştım bize öğretilen farklılıkları."
7312,"Toplumsal cinsiyet belasına ilk başkaldırım ise yedinci sınıf öğrencisiyken sınıftaki erkeklerle kavga edip müdür yardımcısının önüne getirildiğimizde, müdür yardımcısının erkekleri hafifçe döverken bana dokunmaması sonucu “Öğretmenim haksız olan benim, fakat sadece kız olduğum için bana vurmuyorsanız bana da vurun.” demek olmuştu. Gel zaman git zaman üniversite okumak için evden ayrılıp toplum içine daha fazla karıştıkça -bu denli cinsiyet eşitlikçi ailede bile birtakım uygulamalardan rahatsız olurken- dışarıdaki dünyanın algıları karşısında çıldırmaya başlamıştım. Bazı eylemlerin sadece kadın olduğum için bana özgülenmesinden, dayatılmasından, görgü sahibi ve kibar olmanın ‘hanımefendilik’ başlığı altında yine cinsiyetime hasredilmesinden, hatalarımın cinsiyetim üzerinden yargılanmasından, bir işi iyi yapamadığımda cinsiyetime laf gelmesinden nefret eder olmuştum. “Kadınlar iyi araba kullanmaz, kadınlar park etmeyi beceremez, kadınlar ofsayt nedir bilmez, kadınlar korunması gereken nadide varlıklardır fakat istediğimizde sever istediğimizde döveriz. Kadınlar dedikoducudur. Bir hanımefendiye yakışıyor mu hiç sigara içmek, küfretmek, kaba davranmak.” Ve tüm bunlar gibi binlerce yargı içinde kendimi, bir konuma yerleştiremezken; yaşım ilerledikçe hayatıma giriveren ‘kız alma, kız verme, kız isteme, düğün, nişan, çeyiz’ ve benzeri kavramlarla (bu kesinlikle ayrı bir yazı konusu) hepten reddettiğim yargılar karşısında kendimi ‘öteki’ konumunda buldum. Şükür ki hala özgürlükçü bir babam vardı ve “Kızım işini eline alıp dilediği gibi yaşayacak.” diyordu."
7313,"Tüm bu hikâyeden varmak istediğim noktaya gelecek olursak: Kadınlara ve erkeklere hasredilip onların tabi özellikleri gibi gösterilen pek çok şey aslında yetiştiriliş tarzımızın, geleneklerimizin, kabullerimizin sonucu olabilir mi? Aslında abim ‘kız gibi’ yahut ben ‘erkek gibi’ büyütülmedik. Yalnızca ikimize de bir birey olarak ileride ihtiyacımız olacak özellikler kazandırılmaya çalışıldı. Abim ailemizin evinden ayrıldığında kendisinin ve hatta ev arkadaşlarının karnını doyurabilen bir erkek birey olurken bense evden uzakta başının çaresine korkmadan bakabilen bir kadın birey oldum hepsi bu. Ailemin beni sevmesi demek beni ‘prensesler gibi’ büyütmesi demek değildi. Ailem benim için en iyi olanı yapıp dışarıda kadınlar için korkunç bir dünya varken pamuklara sarmak yerine o dünyayla mücadele edebilecek serbestlikte büyüttü. Bu yüzden hiçbir zaman prensesler gibi rahat olmadım ‘baba evinde’. Aksine hep anne-babamın kabına sığmaz cadı kızı oldum."
7314,"Unutmayın prensesin olduğu yerde bir kral vardır. Prenses olmak istiyorsanız krala boyun eğmek zorundasınızdır. Çocuklarımıza krallık yapmak, onlara “ideal kadın-erkek” olmayı öğretmek yerine ‘insan’ olmayı öğretmeyi mi denesek? Çok zor değil fakat kolay da değil yerleşik öğretilerimize bakışımızı birazcık değiştirmek. Mesela eğer küfredilmesinden rahatsız oluyorsanız kızlarınızı ‘hanımefendi’ olmaları için değil bu davranışı her insanda yanlış bulduğunuz için uyarmalısınız. Yahut erkek çocuklarınıza da cinsiyetçi küfürler etmemesi gerektiğini anlatmalısınız. Bunun gibi onlarca örnek verebilirim.  Ne dersiniz, o zaman hem kadınlar hem erkekler için daha çekilir bir toplu yaşam mümkün olur mu? Düşünmeye ve başkaldırmaya devam."
7315, 
7316, 
7317, 
7318, 
7319, 
7320,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7321,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7322,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7323,Konuk Yazar: Rabia
7324, 
7325,"Ah babam, ah kafası karışık, çok okumuş, çok bilmiş, çok görmüş, çok gezmiş, çok babam. Ah benim karısını ve kızını ne kadar “kadın” gördüğünü bilemediğim babam. Belki de şöyle demeliydim: Ah karısını hep kadın, kızını hem kadın hem değil gören babam. Bilemedim ben bunu."
7326,"Ama babam bilir, en iyisini bilir, çok bilir babam. Kadın zarif olmalıdır, çiçek sevmelidir mesela; bahçeyle ilgilenmelidir. ama kadın fitnedir. çok konuşmamalıdır. Evi çekip çeviren kadın olmalıdır; pazar alışverişini kadın görmelidir misal, şayet erkek olarak kendisi görüyorsa o işi bu bir lütuftur. Çok iyi yemek yapmalı, çok düzenli olmalı, çok çok çok… Babam çok bilir dedim ya; işte onun bildiği sınırlar içinde aktif olabilir kadın, onun izin vereceği ölçüde ve izin verdiği müddetçe para kazanabilir kadın. Ne zaman ki elinden kayacak gibi olur, kadın eve dönmelidir, derhal çocuk sahibi olmalıdır. Kadın eve, çocuğuna dönmelidir. Benim annem…"
7327,"Babam çok bilir dedimdi ya… Kitap okumak çok ulvi bir alışkanlıktır; bir. Başörtüsü zulmü yaşayan kadın derslerine dört elle sarılmalıdır; iki. Onu üniversiteye almayanlara inat o üniversiteye girmelidir; üç. Hatta üniversiteye girmekle kalmamalı öğretim görevlisi vb. olup üniversitede kalmalıdır; kendisi gibi olanları temsil etmelidir. Babam çok bilir benim. Rabia ders çalışmalıdır; Rabia kitap okumalıdır, Rabia büyük ADAM olmalıdır, Rabia dünyayı kurtarmalıdır. Rabia sofrayı toplamaz, Rabia yemek yapmasını öğrenmese de olur. “Rabia, sen odana git kızım, OKU.” sofra toplanır, Rabia değil, Rabia okur. Benim kendim…"
7328,"Baba hangimiz kadınız? Annem mi ben mi? Annem tam kadın, ben değil miyim? Ya da ben evlendikten sonra mı kadın olacağım? Ya da işimde kadın değil, evimde kadın mı olmalıyım baba?"
7329,"Hikâye devam eder, babam çok bilmeye devam ediyordur: “Evlilikte erkeğin kendisinin ve ailesinin üstün olması gerekir aslında, ama sen baskın bir karaktersin, bilemiyorum.” der babam, bir bildiği var ya bunu der."
7330,"Annemi kısıtlayan, değiştiren, cezalandıran da babam; beni bağımsız, “baskın”, kadın DEĞİL yetiştiren de babam."
7331,"Baba, annem de kadın ben de kadınım."
7332,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7333,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7334,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7335,Konuk Yazar: Messi’nin Baldızı
7336,
7337, 
7338,"Çalan dokunaklı her türlü şarkı türküyü kendime yorma dönemlerinden birindeydim bu satırları yazarken. Nerde büyürsen büyü, nasıl yetiştirirsen yetiştir kendini, yine o derinden gelen acına kendi coğrafyandan bir bağrı yanıklık eşlik ediyor ya açıyorum Neşet babayı:"
7339,“Gelenden gidenden oy haber sorarım
7340,Zahidem bu hafta oluyor gelin”
7341,"Ah diyorum Neşet, kim bilir ne kadar beklettiler de Zahide’yi, en son sevemediğine vardı o kırık beklentileriyle. Zahide’nin kendi söz hakkı olmadığı gibi ona intizar etmeye de kimsenin hakkı yoktur ya, Neşet de boynu bükük devam ediyor"
7342,"“Zahidem kurbanım, hep bende kusur”"
7343,"Hadi diyorum battı balık yan gider, benim depresif aşk acısını dibine kadar yaşama çabam, kendisine türkü yakılmış kadınların makus kaderlerinin feminist sözcüsü olmak oluyor. Musa dayıma geçiyorum, o da boş durmuyor:"
7344,"“Unutmak kolay mı deme, unutursun Mihribanım"
7345,"Oğlun kızın olsun hele, unutursun Mihribanım”"
7346,"Mihriban da Zahide gibi, muhtemel uzaktan uzağa kesilmiş, kendisine dile getirilmemiş sevdalar beslenmiş, son anda eline gizlice tutuşturulmış kırık bir kalple yine sevdiğinden, sevildiğinden başkasına uğurlanmış bir kadın. Napacaktı diyorum, Mihriban unutmayıp da napacaktı? Yasını tutup yemeden içmeden mi kesilecekti, senin atamadığın adımın bedelini canıyla mı ödesindi Mihriban? Kadınlara yazılmış türkülerin içindeki intizarlar, “Beni koyup bırakıp gittin.”ler, o minik erkek çocukları. Hiç halden anlamayan o şımarık tavırları. Büyük takım elbiseler içinde, hâlâ taso ütmenin peşindeki o ruhları."
7347,"Bitmiyor ki, bir de  ‘Oy Asiye’ var, adamın cebinde taşıyabileceği ekonomik boyda. Hiçbir kadın öyle potansiyelden pasif değildir tabii, toplumun pasifize ettiği son şeklini ‘feminenlik’ diye yedirirler bize ama bu kuralı bu coğrafyada çiğneyebilmiş az kadın gruplarından biri de Karadeniz kadınlarıdır. Coğrafyanın sertliğinden midir, yaşam koşulu zorlukları mıdır onları bu kadar hırçınlaştıran bilinmez ama, şunu bilir şunu söylerim ki, ortalama bir Asiye cepte taşınabilir durgunlukta değildir, durmaz ki yerinde. Kim bilir neler dediler de, kırdılar Asiye’nin hevesi, onu da everme derdine düştüler gencecik bir kızken daha. Ondan bi mahzunlaştı bakışları Asiye’nin. Eski hevesle dadanmaz oldu fındık dallarına."
7348,"Türküleri bile toplumsal cinsiyet analizleriyle dinlemeye başladığım an tükendim belki de ben, bilmiyorum. Tek bildiğim, bu coğrafyada kadınsan, sevsen dert, sevmesen dert; bir sevme eyleminin öznesi olmak bile çok görülüyor çoğu zaman. Sen sevil, sevilme, reddet, reddetme, öyle bir biblo gibi duruver kenar köşede. Bir gün sana da yazılır belki, “Elif dedim be dedim.” diye."
7349,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7350,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7351,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7352,Yazar: Meryem Selva
7353, 
7354,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7355,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7356,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7357,Yazar: Huri
7358,
7359,"Uzun yoldan gelen misafir var. Sabah sofrasını annemle birlikte hazırlamıştık. Azami özen, dikkat ve hevesle hazırlamıştık her şeyi. Börekleri ben yapmıştım. Harbiden sevgimi muhabbetimi de kattım yani o derece :D"
7360,Muhabbetin ortasında parazit bir ses: “Duvarlara şiir yazılarak tez yazılmaz.”
7361,(Sevdiğim şiirleri yazdığım kâğıtlarla kaplamıştım duvarı ondan bahsediyor.)
7362,"Baktı sofrada eksik, kusur yok; teze sardı zahar. “Hoppala, hacı sana börek yapmışım ben onu yesene, sana ne benim tezimden” demedim tabii. Bir yerden sonra cevap vermeye de üşeniyor insan."
7363,"Gel gelelim benim kendi çapımdaki hamaratlığımın sonu oldu bu cümle, çünkü duvarlara şiir yazılarak tez yazılır mı bilmem ama sofralar kurup kaldırırken, gelsin kekler, gitsin börekler, bir demlik bitmeden ikincisini demleyelim, peşi sıra gelsin kahveler, bulaşığa da el atalım derken de tez yazılmıyor."
7364,"Hayatımı ev işleri-okul/akademi/iş hayatı ikiliği üzerinden yaşamak isteyen birisi değilim. “Evdeki” kadını alaşağı edip, karşısına okulda, iş hayatında, akademide şurada- burada bir prototip koyup onu yüceltmek istemiyorum. Ancak muazzam sağlıklı bir vücudunuz varsa ve muazzam becerikli bir insansanız bir yandan çok hamarat bir yandan da çok iyi bir yazar, çok iyi bir okuyucu, çok başarılı bir öğrenci vs. vs. olursunuz. Ama bu mümkün değil, dört tane gözünüzün, birbirinden bağımsız hareket edebilen altı tane elinizin ve ayağınızın olması lazım. Hem sağ hem sol elinizi aynı şekilde kullanabilmek, her iki elinizle de patates soyabilmek gibi bir şey değil bu, daha fazlası. Şu an ben bu yazıyı yazarken, arkamdaki çekyatın üzerinde katlanıp dolaba yerleştirilmek üzere beni bekleyen çamaşırlar var. Ben onları arkamda bırakıp yazıyı yazmayı tercih ettim, hamaratlığım tutsaydı yazıyı başka bir güne (o gün hiç gelmeyebilir de) bırakıp bu çamaşırları katlayıp sonra bir de mutfaktaki bulaşıklara el atacaktım. Yukarıdaki diyalogda kişinin bilerek ya da bilmeyerek benden beklediği überhamaratlık ise onun ya da başkaları için hazırlık yapıp sofra kurarken bir yandan da tezimi yazıp bitirmiş olmamdı."
7365,"Birkaç arkadaşımdan annelerinin temizlik yapmaktan bel fıtığı olduğunu duymuştum da epey şaşırmıştım. Benim annem yaylada büyümüş, çelik gibi iskeleti var maşallah. Yorulmak nedir bilmiyor. Benim bu hamaratlık hikayem de biraz ona yetişmek derdiyle ortaya çıkan bir şey sanırım. Henüz çocuk yaşlarda iken sabah sabah bir yandan iş yaparken bir yandan “siz de kadın mısınız” diye söylenen bir kadının sesiyle uyanınca insan ister istemez kadın nasıl olunur diye bir arayışa koyuluyor. Hamaratlığa giden zorlu yolda ilk adımlar… Bu duruma öyle bir saplanıp kalıyorsun ki vücudunun verdiği uyarı sinyallerini umursamıyorsun. Mesela benim bir kas rahatsızlığım var ve yaptığım her işten sonra gelen bitmek tükenmek bilmeyen sırt ağrılarım beni hamarat olmamam gerektiği konusunda bir türlü ikna edemiyor. Çünkü bir dönem yukarıda bahsettiğim kadına ne kadar kadın olduğumu ispat etmek zorundaydım. Bu durumun üstesinden geldiğimde ise o sürekli koşturan ve iş yapan kadın ile dayanışmam, yardımlaşmam gerektiğine dair bir şiar edinmiştim. Aynı evde yaşarken ev işleri için- o ev işlerinin ne olduğu, ne zaman, ne sıklıkla, ne şekilde halledilmesi gerektiğine dair kararlarda tek taraflı bir iradenin söz konusu olduğunu sonra sonra fark etmiş olsam da (bunun detaylarını başka bir yazıya saklıyorum) – tarafların sarf ettiği emeğin eşit olması konusunda hassasım. Yani hamaratlıkta çıraklık dönemini geçmiş, ustalık dönemi ile birlikte hamaratlık dayanışması içerisinde bulmuştum kendimi. Peki ne olacak bu işin sonu? Bu noktada Yıldız ablanın söylediği önemli: “Evin meleğini öldürmeyelim fakat bizi mahvetmesine, yok etmesine, var oluşumuza kast etmesine de izin vermeyelim. Şu evin meleğini biraz kontrol altına alalım.”"
7366,"Demem o ki yaşamını sürdürebilmek için herkesin asgari düzeyde bulaşığa, çamaşıra, ütüye, yemeye vs. el atması gerekir ama bütün bunları hayatın yegâne amacı haline getirmeye gerek yok değil mi? Kıyısından köşesinden az buçuk feminik bir tarz, tavır ve fikre sahip olduğunu düşündüğü bir kadının hamaratlık belirtisi gösterdiğine şahit olduğunda büyük şok geçirenler için söyleyelim  hamaratlık- feministlik diye bir ikilem de yok. Bu yüzden belli eylem ve etkinlikleri böyle bir ikilik üzerinden tarif ve tasnif etmenin de bir anlamı yok. Yani bir kadın örgü örmeyi de çok sevebilir, yazmayı da. Okulu da çok sevebilir, misafirlerine ikramda bulunmayı da. Gezip tozmayı da sevebilir, güneşli güzel bir günde pencere kenarına ilişip etamin işlemeyi de. Ama ben, geldiğim noktada bütün bunları bir kenara bırakarak elimde bitmemiş bir tez (tez çok matah bir şey olduğu için demiyorum, siz onun yerine yapmanız gereken ya da yapmak istediğiniz şeyleri koyun)  ve bitmeyen sırt ağrıları ile sormak zorundayım bu kadar hamaratlığın âlemi var mı? Birileri sürekli durmanız gereken yeri, ait olduğunuz yeri gösterirken, aile akraba buluşmalarında, dost meclislerinde ayağına çay getirdiğiniz adamlar sizin bir bulaşık yıkamanızı, yemek yapmanızı, örgü örmenizi diline dolayıp alay etme cüretinde bulunurken, yaptığınız, uğraştığınız, ortaya koyduğunuz ürün her ne ise buna yine çoğu kez kadınlar itibar ederken gerçekten hamaratlığın alemi var mı?"
7367, 
7368, 
7369, 
7370, 
7371,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7372,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7373,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7374,
7375,"16 Aralık Çarşamba gününden beri kadınlar İstanbul’un çeşitli semtlerinde, Barış için Kadın Girişimi’nin çağrısıyla Barış Nöbeti tutuyorlar. Kadına Şiddete Karşı Müslümanlar İnisiyatifi, 20 Aralık Pazar günü nöbeti devralıyor. Kadınlar 20 Aralık Pazar saat 19:30’da Fatih Şehzadebaşı Camii’nin yanında barış nöbetine duruyorlar. Savaş ve zulüm durana kadar nöbetler çetişli semtlerde ve başka şehirlerde devam edecek. "
7376, 
7377, 
7378, 
7379, 
7380,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7381,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7382,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7383,Yazar: Huri
7384,"Bu güne kadar Reçel’de büyük ölçüde genç kadınların meselelerini konuştuk. Bekar olmak, akademik kariyer yapmak, okurken çocuk sahibi olmak, boşanma kararı, görücüler, aldatılma vs. Tüm bu süreçlerden geçerken ne hissettik, ne yaşadık, ne düşündük, çevremizden, aileden, akrabadan, toplumdan ne gibi tepkiler aldık; bunları konuşmaya çalıştık. Peki bu konuştuklarımız sadece bizim başımıza gelen bir durum mu? Tabii ki hayır. Ömür bitene kadar bitmeyecek bir mücadelenin içindeyiz. Tamam belki hayat biraz böyle bir şey ama Müslüman kardeşlik ve işleri biraz kolaylaştırmak varken neden insanların mücadele etmesi gereken başka cepheler açar, insanların omuzlarına maddi manevi gereksiz yükler yükleriz ki?"
7385,"Neyse, hayat ve mücadele diyordum. Evet buradan başlayalım. Genç sayılabilecek bir yaşta eşinizi kaybetmişseniz, öncesinde yaşadığınız zorlukları, yorgunlukları, üzüntüleri keza mutlulukları hatta zaaflarınızı bile unutup, sinirlerinizi aldırıp kimi zaman sünger gibi kimi zaman da çelik gibi durup ömrünüzün geri kalan kısmını çocuklarınızın büyüyüp okumasına harcamak zorundasınız. Bu mücadeleyi çoğu kez yalnız başına yürütürsünüz çünkü sabah akşam evinizden çıkmayan dostlarınızın psikolojisi sizin bu zorlu mücadelenizi ve hep ağlamaklı, hüzünlü halinizi kaldıramaz ve birden arazi olurlar. Siz yakın akrabaya, eşe dosta muhtaç olmaktan, yük olmaktan korkarken bu korkunuzun karşı taraf için de geçerli olduğunu görür hayat dersi cilt yüz bilmem kaça bir madde daha eklersiniz."
7386,"Çocuklar büyür, okur, evlenir ki okul ve evlenme süreçlerinde evin büyüğü olarak yükünüz yine ağrıdır ve yine yalnızsınızdır. Neyse ki bu da geçer. Artık kafanıza estiği gibi, dilediğiniz zaman dilediğiniz yerde, kimi isterseniz onun yanında, yalnız kalmak istediğinizde kendi evinizde yaşamak gibi bir planınız vardır. Torun torbaya da karışmışsınızdır artık ve annelik görevinden de -bunu çoğu zaman isteyerek yerine getirdiğiniz için- emekliye ayrılmışsınızdır henüz. Bu defa sizin mücadeleniz sırasında sessizliğini koruyan kamuoyu birden aşka gelir. Sizin artık dul ve yalnız yaşayan bir kadın olmanız tüm kamuoyunun gündemini oluşturur:"
7387,-Nasıl yani şimdi o evde yalnız mı kalacaksınız? 
7388,-Tek başına korkmayacak mısınız?
7389,Bir başka meraklı izleyici:
7390, –Damadına (kız evlat değil çünkü) gidip kalıyorsun bakalım oğlunla durabilecek misin? 
7391,-Nasıl yani damadın bir şey demiyor mu kızında kalınca?
7392,Hemen bir başkası:
7393,"–Neden burada yalnız kalıyorsun, niye oğlunla kalmıyorsun, gelin istemiyor mu yoksa?"
7394,"Hoooop döndük mü başa! Kadıncağız toruna torbaya mı yetişsin, genç yaşta göçüp giden kocasına mı ağlasın, çoluğuna çocuğuna “Merak etmeyin ben iyiyim, rahat bırakın beni evimde yaşamak istiyorum.” diye dert mi anlatsın, yoksa bu meraklı izleyicilere cevap mı versin. Allah’tan evlen diye baskı yapan yok, yoksa hanımefendi bu yaştan sonra bir de katil olurdu, Allah korusun."
7395,"Onun yerine buradan cevap verelim bari. Pek meraklı sayın izleyicilerimiz, bu hikayede maalesef size sunabileceğimiz haber niteliğinde bir mesele yok. Altmışına yaklaşmış dul bir kadın var. Bu kadın kocasıyla birlikte yaşadığı, çocuklarını büyüttüğü, büyük bir özenle temizlediği, balkonunda sayısız saksıda çiçek yetiştirdiği, yattığı, kalktığı, arkadaşlarını, misafirlerini ağırladığı, nefes aldığı bu evi -hayatını- terk etmek istemiyor. Çünkü sahip olduğu hayatı dışarıdan ısmarlama bir hayat ile takas etmek istemiyor. Evet kocasını kaybetmiş olmanın, evin sessizliğe bürünmüş olmasının hüznünü yaşıyor her zaman ama şimdiye kadar yaşadığı şeylerle baş etmeyi bildiği gibi bununla da baş edebileceğini düşünüyor. Evinde çoğu zaman yalnız olması terk edilmiş olduğu anlamına da gelmiyor. Yalnız kalamayacak duruma geldiğinde de canı hangi evladının yanında ne kadar kalmak isterse, onun yanında o kadar kalmayı planlıyor. Onun için endişelenmeyi bırakın komşu. Biz varsa bir fincan sükunetinizi rica edelim."
7396,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7397,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7398,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7399,Konuk Yazar: Tenaquz
7400,
7401,Dün gece kızım tacize uğradı. O henüz 10 yaşında.
7402,"Bir alışveriş merkezinin mağazalarından birindeydik. Yanıma gelip “Şu adam benim popomu elledi!” dedi. O an gözüm karardı sanırım çünkü bambaşka biriydim. Kendim çocukluğumdan itibaren kendimi korumayı öğrenene kadar pek çok taciz yaşamıştım. Ama bir anne olarak ilk defa böyle bir olay yaşıyorum, yaşıyordum."
7403,"Kızım durumu haber verince bir anda, hatırladığım ilk taciz edilişim gözümün önüne geldi. 4 yaşlarında olmalıyım. Bir odadayım. Yabancı bir oda. Dedemin bir arkadaşı karşımda. Üstünde sadece kilotu var. Beni yatırıyor. Gerisini hatırlamıyorum. Sonrasında yine bir odadayım. Annem yengem ve teyzeme olayı anlatıyorum. Beni dinliyorlar. Fakat hiçbir şey yapmıyorlar. Olayı unuttum sonrasında. Hep rüya olduğunu sandım. Genç kız olunca anneme “Bir şeyler hatırlıyorum ama rüya mı gerçek mi ayırt edemiyorum. Böyle bir şey yaşandı mı?” diye olayı sordum. Hayır rüya değildi. Gerçekti. Fakat ben çocukken kimse hiç bir şey yapmamış, o adam çevremde dolanmaya devam etmişti. Neyse ki yeni bir taciz yaşanmadan."
7404,Kızım gelip durumu anlatınca “Ben annem gibi olmayacağım.” düşüncesi aklıma gelen ilk şey oldu. “Kızım burada tacize karşı susulmaması gerektiğini öğrenecek.”
7405,"Taciz hatıralarımın travmatik etki bırakmadığını düşünüyordum. Halbuki öyle değilmiş. Adama herkesin duyabileceği şekilde hitap ettiğimde aslında kızımın tacizcisine mi, kendi tacizcilerime mi, yoksa hemen her gün karşıma çıkan istismar, kadın cinayeti ve tecavüzlerindeki tacizcilere, sapkınlara, suçlulara mı hitap ettim bilmiyorum."
7406,Sesimin ayarı kaçmıştı. Tüm mağazanın duyabileceği şekilde ama konuşarak “Beyefendi kızım sizin hakkınızda güzel olmayan şeyler söylüyor.” dedim.
7407,Bunun üzerine adam hemen ve şaşkınlığa uğramaksızın “Yanlış bir şey yaptıysam özür dilerim.” dedi. “Eğer dokunduysam bilerek dokunmamışımdır sadece elim değmiştir.” Halbuki ben adama kızımı taciz etmişsiniz bile dememiştim henüz. Üst üste ve defalarca özür dileyip “Bir şey varsa yanlışlıkla olmuştur kastım yoktur.” dedi adam. “Affedin.”
7408,"Bunun üzerine kamera kayıtlarını izleyeceğimi söyledim. Eğer bir yanlış anlaşılma varsa benim daha fazla özür dileyeceğimi söyledim. Kendisinin 40 yasında olduğunu bilinçli bir davranışın söz konusu olmadığını, kendisini böyle bir duruma düşürmememi, oturup kamera kayıtlarını bile izlemenin büyük bir suçlama olacağını söyledi."
7409,"Prosedüre göre (burada prosedürün içine tüküreyim demek istiyorum, siz bipleyebilirsiniz) bizim gidip güvenlik çağırmamız gerekiyormuş. Güvenlik fizanda. Onları getirene kadar adam kaçar, ki nitekim kaçtı."
7410,Kardeşime güvenlik çağırmasını söyledim ve tacizci “Ben bu durumda kalamam.” deyip mağazadan çıkmaya yeltendi. Hızlı adımlarla mağazadan çıkarken arkasından tüm mağazadaki herkesin duyabileceği şekilde 3 kez bağırdım; “Bu adamı durdurabilecek yürekli birileri var mı?”  Yoktu. Adam kaçtı.
7411,Sonrasında mağaza sorumlusu beni sakinleştirmek ve hem de kamera görüntülerini incelemek için beni odaya alırken reyon görevlisi bir erkeğin yanındakilere; “Ya adam haklıysa!” dediğini duydum. “Ya adam haklıysa!?” Soru bu. 40 yasındaki bir tacizci için sorulan soru bu. “Ya çocuk haklıysa?!” değil.
7412,Kamera görüntüleri net. Taciz gerçek!
7413,Karakola gittik. Şikayetçi olduk (Hikayenin bu kısmında da anlatılacak şeyler var ama belki başka zaman). Kızımla görüşmek için bir avukat geliyor. Görüşmeden çıkınca avukatın beti benzi atmış. “Sadece benim şahit olduğum aynı alışveriş merkezinde dördüncü aynı eşkalle taciz vakası.” diyor. “Bu adamı artık yakalamamız lazım. İçeri tıkmamız lazım. Belli ki iş edinmiş”.
7414,Bu avukata rastlamayan başka şikayetlerin de olabileceğini düşünüyorum. Karakolda sonuçlanmayan tacizlerin de olabileceğini ayrıca veya çocuğun maruz kaldığı olayı ailesine söyleyemediği vakaların da varlığını hesap ediyorum.
7415,Onlarca çocuk aynı alışveriş merkezinde aynı adam tarafından tacize uğramış olabilir.
7416,Aklıma seslenişim geliyor; “Şu adamı durdurabilecek yürekli birileri var mı?”
7417,Yoktu. Çünkü insanlar “Ya adam haklıysa!?” sorusunu sormakla meşguldü.
7418,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7419,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7420,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7421,"Konuk Yazar: Sevde Şar
Görsel: Meghan Willis"
7422,"
"
7423,"“On yedi yaşında, daha gençliğinin baharında…” diye başlayarak hayran kalınacak bir aşk hikâyesi yazmak isterdim bu satırlara, ama maalesef bizim köyde aşklar böyle başlamaz. Yüksek lisans tezim için, çocuk yaşta, erken ya da zorla evlendirilen kızlarla ilgili bir araştırma yapıyordum. Zaten sinirlerim gergin; her vaka analizinden sonra tırnaklar yenmiş, gözler yaşlı, saç baş yolarken buluyordum kendimi ama en büyük hikâyenin karşımda olduğunu hiç bilmiyordum."
7424,Şöyle başladı sözlerine:
7425,"Aykızım gözlerim köyün girişindeki dereden daha mavi daha parlak ve daha temiz; anam saçlarımı tararken tarak komşu köye kadar uzanırdı… ben ne bilem böyle olacaktı. Kalktım cumartesi sabah ezanla, babamgil almış ağamla beni tarlaya gidiyoz. Yola verdik tarlayı geçtik ablayım ya “Babam tarlayı geçiverdik dönek hemen” dedim. Babam baktı “Sus!” dedi yine kızgın kızgın… Sustuk, oturduk… Konuşamayız çünkü dayak var sonunda, günahtır konuşamayız. Bayağı gittik güneş iyice tepede, o kadar güzel bir yer ki sanki cennet sanarsın. Birkaç zaman gittikten sonra vardık öte bir köye. Bir eve durduk ki üzüldüm hallarına; harap izap çok fena bir ev. Baktım bir gız; bebekle oynuyor, sandım babam bana arkadaş bulmuş, ne bilem ki koca bulmuş. Bir amca durdu karşımda ben diyem amca sen de ki dede… Öptüm elini, okşadı başımı o an tüylerim yok oldu; sankim öleceğim sandım. Babama baktım “Ötede dur!” der gibi baktı, geçtim arka avluya. Ağam yanımda elinde bir poşet elime tutuşturmaya çalışıyor… Anlamadım sandım ki erzaklar var, ama onda olmaz ki anam bana verirdi; ablayım ben çünkü. Baktım öteden ağama sonra döndüm babama; amcayla konuşuyolar, gülüyorlar. Bir onlar gülüverir ama öteki teyzeler, amcalar hiç gülmez; bir babam bir amca… Epey konuşuverdiler, biz de dikildik öylece ayakta. Zaman geçti amca babama bir poşet veriverdi sarıştılar. Ben gideceğiz sandım, ardıma geçtim babam bağırdı “Gel hele gel nereye?” döndüm gittim… Baktı suratıma “Seher artık evin bura, iyi belle şimdi öp kocanın elini!”"
7426,"“ÖP KOCANIN ELİNİ?” Nasıl ama olmaz dedim, içime içime dedim “BABAMA DEMEM AYIPTIR”. Nasıl öpeyim ki, o dedemle aynı… baktım en az 40 yaş var ötemizde berimizde. Ağama baktım, babama baktım herkeslere baktım, gözlerinin dibine dibine ben şaka sandıydım; ağam ağlayınca gerçek, anladım. Anam geldi gözüm önüne, ağlardı ben giderken. Sandım ki yine soğan doğrar, halbuki benim gençliğime yanarmış şimdi şimdi anlarım. Babam geldi okşadı başımı, aldı ağamı bindi gitti."
7427,"İki teyze geldi yanıma “Hayde…” diye ittiler sırtımdan, ne zaman sırtım ağrısa o gelir gözüme ha böyle ortadan göçertti sanki belimi. Yıkadılar pakladılar, böyle mor gibi elbise giydirdiler, hâlâ sevmem ya moru ondandır. “Hayde” dediler “Şimdi çık yukarı bekle ağam aza gelecek”. Çıktım bekledim, ardıma baka baka bekledim, babam gelir, belki ağam ağlar da getirir diye, ama gelmediler. Onlar yerine o amca geldi kapattı kapıyı, baktı baktı baktı dedi ki “Sıyır eteğini!” O an kaldım, gözlerimi çeviriyorum etrafa bakıyorum varsa bir şey bulayım da ÖLDÜREYİM kendimi diye. Çünkü kurtuluş yoktur artık aykızım, onu duyarsan artık bil ki yarına KARNINANA BEBE, KOCAYA KÖLESİN!"
7428,"Dedim “Amca yapma ben öğretmen olacağım, hey öğretmenim şehire gitsin liseye gitsin diyordu benim için, ben okuyacağım amca, öğretmen olacağım, ben bebe değil kalem isterim amca” dedim de ağladım. Ama naparsın kaderdir o yazıldı mı bi kere silemezsin hiç. Çok ağladım, korktum yalvardım; hâlâ sevmem ki banyo yapayım, hiç sevmem yağmur, hiç sevmem ıslak, çok korktum aykızım; kimse de yardım etmedi. Sabah geldiler yatağı topladılar, katladılar, örtüyü poşete koydular; “Baban sevinsin” dediler de gittiler. Çok sevindi, herkesler sevindi, ben hariç herkeslere düğün oldu bana ise ölüm.”"
7429,"Anneannem şu an yetmiş bir yaşında ve ben gözlerimde yaşlar, yirmi beş senedir habersiz olduğum bir sırla karşılaştım dün sabah… Anneannemin iki evlilik yaptığını ve bu hikâyedekinin ilk eşi olduğunu; şu andaki eşinin, yani ikinci eşinin de, ilk eşinin kardeşi olduğunu öğrendim… Aykızım ben varmam, o benim de kardeşim desem de dayınla teyzeni bana göstermezlerdi, öyle dediler, mecburdum, diye devam etti."
7430,"Alın size analiz, vaka, tez…"
7431,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7432,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7433,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7434,Yazar: Z.
7435,“Bir yıl boyunca hiçbir şey almayan kadın“ın hikayesine rast gelmişsinizdir. Selma Hekim isimli bir kadın tüketim odaklı yaşamından bir seneliğine vazgeçme ve “hiçbir şey” almama kararı almış. Web bloguna aktardığı bu süreçte geçtiğimiz ay bir yılın sonuna gelmiş. Buradan da kimi internet sitelerine örnek alınası bir başarı hikayesi olarak parlatılacak malzeme çıkmış. Dolayısıyla son iki gündür hikaye herkesin dilindeydi.
7436,"Pek çok kişinin övgüler bezediği hikayeye denk geldiğimde ben de merak edip okudum tabi. Hikaye öyle sunuluyor ki ilk anda insan bahçesine domates patlıcan eken, ekmeğini kendi yapan biriyle karşılaşmayı bekliyor. O senaryoda bile ekmeği yapacak unu “almama”nın evinde değirmen yoksa nasıl mümkün olduğunu sorgulamamak elde değil. Fakat gelgelelim hikayenin detaylarına girdikçe gıdanın zaten “almama” kategorisinden sayılmadığını öğreniyoruz."
7437,"Gıda temel ihtiyaç olduğu için bu kısmı anlayıp detaylarına geçiyoruz. Gıda konusunda süpermarkete bağlı olmadığımızı, organik pazar gibi alternatiflerin mevcut olduğunu söylüyor Selma Hanım. Burada ister istemez insanın kaşları yükseliyor. Hayır, organik derken dalından zeytin toplamayı kastetmiyor elbette. Kimyasal kullanılmadan üretildiği iddia edilen, fabrikada ambalajlanma sürecinde çevreci görünsün diye plastikle değil kağıtla sarılmış (iyi ihtimalle), üretildiği yerden market “ekolojik” raflarına yüzlerce kilometre taşınmış, organik olmayan benzerlerinden birkaç kat pahalı ürünleri kastediyor. Orta sınıfların ilgisinin gitgide arttığı bu mecranın sağlıkla ilgili haklı kaygılardan doğmuş olduğunu teslim edebiliriz fakat bu  durum, organik endüstrisinin ne kadar büyük ve gitgide büyüyen bir pazar olduğu gerçeğini değiştirmiyor. Selma Hanım’ın “Ben aldıkça AVM’ler yapılıyordu” diye ifade ettiği mekanizma, daha pahalı olduğu halde ürünlerini aldığı organik pazarlar için de işliyor. Basitçe, organik ürün tüketmek, tüketmemek değil yalnızca tüketimin başka bir formu oluyor. İddia edilen almama eylemine ise hiç bir katkısı bulunmuyor."
7438,"Tüm bunlar hala temel ihtiyaç olan gıda ile  ilgili olduğu için göz ardı ettik diyelim. Peki, bizden bu kadının bir yıl boyunca sabun, ped, tuvalet kağıdı, deterjan, internet paketi vs. almamış olmasına inanmamız mı bekleniyor? Ya da bu kısımlarda sadece sessizce geçiştiriliyor muyuz? Tüm bunları aldığını biliyorsak, tam olarak bir yıldır neyi almıyor? Anlaşılan o ki, tüketilemeyen/saklanamayan şeyleri: Kıyafet, ayakkabı, makyaj malzemeleri vs. Burada cinsiyet klişesinin kokusunu almayan yoktur herhalde. Milletçe sevinç içindeyiz, çünkü bir kadın ayakkabı satın almadan bir yıl yaşadı! Ve alkışlıyoruz, çünkü her kadın örnek almalı! Hikayeyi parlatan sitelerin hepsi her nasılsa, bu yaşam tarzının bir norm olduğundan emin. Fakat doğrusu okurlarının kendileri ile aynı fikirde olduğunu söyleyemeyiz:"
7439,
7440,"Bu süreçte hiç para biriktirmemiş çünkü kredi kartı borcunu ancak ödeyebilmiş. Bir de bol bol gezmiş: Konya, Kars, İtalya, İran… Bütün iyi niyetimizle biletleri geçen sene almış olmasını, onu da kredi kartı kullanmamak için bizzat gişeye gidip yapmış olmasını diliyoruz tabi(!). İlerleyen kısımlarda az tüketme isteğini şöyle örneklendiriyor: “daha az taksiye binmek, yemekleri evde yemek”. İnsanın yüzünde gülümseme belirmemesi işten değil. Fakat bir de mahalle pazarlarını, terzileri, tamircileri hatırladığı kısım var ki, bir kahkaha patlatmadan edemiyor insan."
7441,"Doğrusu ben bu ablaya “Bravo!” demem, “Hoş geldin!” derim. Bir şeyi almadan bir kaç kere düşünen, akbiliyle metrobüse binen, yemeği her gün evinde yiyen, AVM’ye bedava tuvalet için giren, yılda iki yurt içi iki yurt dışı gezisi yapmayan, taksi durağının numarasını bilmeyen, mahallesindeki terziyi Almadım blogundan sonra fark etmemiş sıradan insanların dünyasına hoş geldin!"
7442,"Kendi adıma almama eylemlerinin sisteme güçlü bir meydan okuma olabileceğine inancım yok. Yukarıda saydığım, temel ihtiyaç dediğimiz ve öyle ya da böyle aldığımız şeylerin zaten tüketim mekanizmasının gövdesi olmasından dolayı. Yine de; bireysel de olsa, katkısı ufacık da olsa canlı ve cansız doğayı sömüren bu sisteme karşı koymaya çalışan herkese saygım var. Fakat bu boş beleş, kameralara oynayan, “muhaliflik” diye pazarlanan hikayeye gelince: Teşekkürler, almayayım!"
7443,“Zenginsen devrimci olmak kolay”
7444,Fotoğraf: Le Source des Femmes
7445,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7446,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7447,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7448,Konuk Yazar: Haşime Elif Kılıçaslan
7449,
7450,"Mümin kadına dair o kadar çok öğüt dinledim ki… Bir türlü olmuyor. Bir yerler hep eksik, hep kusurlu. Şimdi alan belki biraz genişledi. Ama bizim dönemimizde her şey kabahatti. Renkli giyinmek, hatta eşarbınızdaki kırmızı renk bile devasa sorundu. Ya kıyafetlerimiz dardı ya da sesli konuşup gülüyorduk. Hiç görünmemeliydik hiç…"
7451,O sıralar siyasi bir partinin bölge sorumlusuyum. İl il seyahatlerim oluyor. Otobüste koltuğunu öyle yatıramazsın. Başörtüsünün ağırlığını taşımak diye bir şey vardı. Uzun seyahatler boyunca dimdik oturarak geldiğimi bilirim. O kadar dikkatle hareket ederdim ki çoğu kez uyuyamazdım. Ama bir kere uyudum.
7452,Zaten diken üstünde bir şeydi yaşamak dedikleri. Benim uyku da öyle. Birden irkilerek gözlerimi açtım. İki koltuk arasındaki bir eli sımsıkı tuttum. Uyku mahmurluğuyla arka koltuğa baktım. Genç bir delikanlı sırıtıyor. Aklıma ilk gelen “yabancı bir erkeğin elini tutarak günaha girdiğim” idi. O psikoloji ile daha ne olduğunu henüz anlamlandıramadan “af edersiniz sizin eliniz miydi” dedim tacizcime. Sonra aklım başıma geldi. Ne yapacaktım? Biraz önce tacizcimden özür bile dilemiştim. Hostu çağırdım ve acilen yerimi değiştirmesini istedim.
7453,"Hiç tepki vermedim. Şunu iyice ezberlemiştim: Her zaman erkeklerin haklı olduğu bir dünyaydı burası. Bu gerçekle savaşmak gerektiğini henüz çözmemiştim. O anı kime anlatsam saflığımla hep beraber dalga geçer, güleriz."
7454,"Bugün arkadaşım bir taciz anısını (kadınlarda bol miktarda bunlardan var) anlatırken şu cümleyi kurdu: “O uğradığım ilk taciz olduğu için başımdan kaynar sular döküldü ve elim ayağım titredi”. Sonra savaşmayı, şikayet etmeyi, ortalığı ayağa kaldırmayı öğrenmiş. Diğer taciz anılarında karakol, polis vb. şeyler var."
7455,"Kadınların olduğu bir toplantıda tacizin ne kadar sıradan bir gerçeğimiz olduğunu anlamak ve anlatmak için kadınlara, “tacize uğrayanlar ellerini kaldırsın” dedim. Salonda herkes parmağını kaldırdı istisnasız. Hayatında tacize uğramayan kadın yoktur diyorum bunun sıradanlığını anlatırken ve erkeklerin tepkisi genelde “lan benim anneme de mi” oluyor."
7456,"Ataerkil toplum el birliğiyle erkeği aptallaştırıp, bencilleştiriyor. En akıllı, entelektüel geçinenlerinin bile çoğunun kadın-erkek eşitliği söz konusu olduğunda zihinleri çöplük. Hele kadın konusunu açtığınızda hemen bir bıyık altı gülümsemesi."
7457,Buradan güç sarhoşluğuyla kendinden geçmiş karşı cinsimize sesleniyorum: O taciz ettiğiniz kadınlar zaten birinin annesi ya da kız kardeşi. Yani çok bilinmeyenli denklem gibi durmuyor.
7458,"Bir kadına sözde saygı göstermesi için bile onu bir parçası sayması gerekiyor. Size ait değiliz, parçanız hiç değiliz. Saygı görmek ve göstermek için “insan” olmak yeterli. Hatta canlı olmak."
7459,"Yani kente aç kurtlar gibi saldırmasak. Kadınların yakasından bir düşseniz. Egemenliğiniz çok sıkıcı ve iç karartıcı. İlişkileri güzelleştiren, renklendiren eşitliği ve özgürlüğü. Keşke ön yargılarınızı ve ellerinizi bedenlerimizden biz tırnaklarımızı çıkarmadan önce çekseniz."
7460,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7461,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7462,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7463,Konuk Yazar: Nagehan
7464,
7465,"İşim bu, ne zaman mutfakta bir şeyler yapsam, böyle şeyler düşünüyorum. Hep bi tahliller, bi çıkarımlar, bi neden sonuç ilişkisi aramalar.."
7466,"En sevdiklerimden biri de; kek pişirme pratikleri üzerinden kişilik analizi yapmak. Kek yapan birini görünce, hatta o kekten bir lokma yediğimde bile zihnimde canlanır bu tahliller."
7467,Kek yapmada başarılı bir insansanız bir kere her şeyden önce yönergeleri takip eden bir yapınız vardır. Yani sizin hayatınızda büyük ihtimalle “bir çimdik” ölçü birimine yer yoktur. Tıpkı belirsizliklere yer olmadığı gibi.
7468,Bu aynı zamanda denenmiş yollardan gitmeyi ve fazla risk almayı sevmediğinizi de gösteriyor. Annenizden yadigar ya da size ait bir tarif defteri bu resmin en güzel tamamlayıcısıdır. Ne zaman başınız sıkışsa o eski dosta koşarsınız.
7469,"Kendi doğrularınız ve yaptığınız her işe dair fazlasıyla yorum yapma eğiliminiz varsa kekte başarılı olmayabilirsiniz. Yani kek dünyasında limon suyu, portakal suyuna eşit değildir."
7470,"Sabırlı bir insan olduğunuzu keki o ulaşılması zor seviyeye ulaşıp da gerçekten çok çırparak ispatlayabilirsiniz. Ya da planlı olduğunuzu, yumurtaları önceden çıkarıp oda sıcaklığında bekleterek keşfedebilirsiniz. Muhtemelen başlamadan önce tüm malzemeleri göz önüne çıkarmışsınızdır da. Eğer yarı çırpılmış bir kek hamuru ile komşudan şeker isteme telaşına kapıldıysanız, benden söylemesi, muhtemelen çocukken de çantayı akşamdan hazırlamayıp, sabah resim defterini unutup okula gitmişsinizdir."
7471,"Bir de özbilinç meselesi var, yani kendinizin ve sahip olduğunuzun farkında olma durumu. Eğer mutfağınızdaki fırının bir karakteri olduğunu biliyorsanız ve neyi nasıl pişirdiğini çözmüşseniz, bilinç düzeyiniz de yüksek demektir. Herkesin 180 derecesi sizde 150’ye denk geliyorsa bunu keşfetmek en büyük farkındalıktır."
7472,"Sade keklerin yalan dolanla işi olmaz, beceremez de o karmaşada var olmayı. Çikolatalı kekler yoğundur, derine indikçe ruhundaki güzellikleri keşfedersin. Meyveli kekler heveslidir, çok şey görmek, çok şey yapmak isterler. Şimdi bir de ıspanaklı kekler çıktı, ne tam olarak ıspanak ne tam olarak kek. Ama havuçlu cevizli tarçınlı kek, candır, yerini kimse alamaz. "
7473,Öyleyse bugünkü tahlilimizi şu güzel vecize ile bitirelim: Kekler soğumadan kalıplar terk etmez. Yani acele etmeyip durumun olgunlaşmasını beklersen fırsat kapıları kendiliğinden açılır.Afiyet olsun!
7474,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7475,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7476,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7477,Konuk Yazar: Ayşe Özlem
7478,
7479,"
Hayat bir “oyun” ve oyalanmadan ibaret. El Hakk."
7480,"Yetişkinlikte hangi oyunu oynadığımızı ise küçükken oynadığımız oyunlar belirliyor biraz da. Çocuğun oyun sırasında üstlendiği rollerle dünyayı algılamaya çalışırken kurduğu özdeşim kişiliğin belirlenmesinde çok etkilidir. Küçükken kız ve erkek çocuklarının farklılaşan oyunları, yetişkinlikte toplumsal düzenin şekillendirilmesi, rol dağılımları ve cinsler arası iletişim ve etkileşimin yönü, yoğunluğu ve kalitesini de etkiler bir bakıma. Elbette tarihsel, kültürel ve sınıfsal farklılıklar ve de çocukların gelişimine etki eden çok çeşitli oyun türleri olduğu göz ardı edilemez ancak, süregiden kamusal kültürü üreten hâkim eril ve dişil zihin yapısını yansıtan en tipik oyunların erkek çocukları için futbol, kız çocukları için dramatize edilen peri masalları ve kahramanlarıyla özdeşim kurulan öykü, roman veya menkıbeler olduğunu söylemek çok hatalı olmayacaktır."
7481,"Hepimizi sarmalayan hâkim kamusal kültürü üreten eril zihin hayatı futbol oyunu gibi algılar genelde. Anahtar kelime “kondisyon/sağlamlık”, amaç “kazanmak”tır bu oyunda.  İyi geliştirilmiş stratejiler ve  taktikler, üstünlüğü/gücü ele geçirmek için şarttır; yerine göre ofansif yerine göre defansif  oynamak gerekebilir. İsabetli bir vuruş için özel  teknikler öğrenmek gerekir. Kondisyondan düşmemelisiniz, aksi takdirde yedek kulübesine geçebilir ya da tamamen oyun dışı kalabilirsiniz. Sertlik(katı rasyonalite) esastır.  Yumuşaklığın(duygu/sezgisel akıl) sadece doğru açıyı yakalayıp daha sert vurabilmek için araçsal bir işlevi vardır; topu göğüste ya da ayak içiyle/dışıyla yumuşatmak gibi.  Duygular ve akıl arasında böyle bir hiyerarşi vardır. Duyguların aklı daha  etkin kullanabilmek için rehabilite edici bir işlevi vardır. Oyun erkek oyunudur; kadınlar ya hiç yoktur stadyumda,  ya ponpon kızdır ya da tribünde tuttuğu takımın atkısı, şapkası, bayrağıyla tezahürat yapmakta, destek olmaktadır. Kadınlaşmış yani yeterince sert olamamış, olamayacak durumdaki  erkekler de  oyun dışıdır; kondisyondan/çaptan düşmüşlerdir ve artık işe yaramayacaklardır. Kondisyon yerinde olduğu müddetçe varsındır ve varlığın anlamlıdır. “Fevkâlâde adamlar”ın dünyasıdır bu dünya…"
7482,"Eril zihnin tahakkümü altındaki kamusallıklarda yer almak istemeyen kadınlarsa var olabildikleri alanlarda bir peri masalı ya da öykü/roman/menkıbe gibi algılarlar hayatı; bir peri masalı ya da öykü/roman/menkıbe kahramanı gibi yaşarlar.  Anahtar kelime “büyü/estetik, zarafet”, amaç “anlatmak/anlaşılmak”tır. Kişiliğe, ait olunan sınıfa ve hayatın akışına bağlı olarak yerine göre; Sindrella,  Rapunzel, Pamuk Prenses, Kibritçi Kız, Anna Karenina,  Çalıkuşu, Jeanne D’arc, Hürrem, Fatîma, Jane Eyre, Rabiatul Adevîyye, Juliette ya da Aişe olunabilir.  Yumuşaklık(Duygu/Duyumsama ve sezgisel akıl yürütme) esastır. Sertlik(katı rasyonalite) zaman zaman kullanılır; araçsaldır. Büyü korunabildiği müddetçe varsındır ve varlığın anlamlıdır. “Büyüleyici kadınlar”ın dünyasıdır bu dünya…"
7483,"İnsanın eril ve dişil formlarının küçükken farklılaşan oyunları, yetişkinlikte içeriği boyut kazanarak değişirken, iki formun hayatı duyumsama/algılayışlarındaki temel fark olarak sonuç ya da süreç odaklı oluş belirginleşir. Hayatın seyri içinde her form kendi hayat mottosunu (kondisyon/büyü) esas kabul ederek oyunu kurallarına göre oynamaya ve amacına(kazanmak/anlaşılmak) ulaşmaya çalışırken algılama ve duyumsama biçimlerinin hakikatin tek spektrumu olduğu yanılsamasına düşerek birbirine ve varlığa yabancılaşma, kontağı/etkileşimi koparma yoluna gider ya da bir taraf bir tarafın varlığında benliğini yok ederek hâkimiyeti altına girer… 
Eril zihin, geliştirdiği etkili taktiklerle siyaset, din, felsefe, hukuk gibi alanlarda hâkimiyet kurarken; adalet, hakîkat, ahlâk, siyasa gibi kavramları da eril perspektifle tanımlamış; tüm bu alanlarda oluşan iktidarı yitirmemek içinse sürekli kondisyonu “muhafaza”etmesi gerekmiştir. Tahakkümün sürmesi eril değerlerin hiyerarşik olarak üstte kalmasıyla mümkündür. Katı rasyonalite, duygulardan ve sezgisel akıl yürütmeden hep üstte olmalı, bu sayede üretilen “realite” hepimize dayatılmalı ve de tanımlama tekelini kendinde “muhafaza” etmelidir. Bu haliyle dişil form eril formun “tanımlama şiddeti”ne maruz kalırken bu şiddet karşılaşmanın farklı alanlarında farklı boyutlar kazanır…"
7484,"Hemen bütün dinler ve dini ekollerde olduğu gibi, İslâmi ekoller de az ya da çok eril perspektifin gölgesinde gelişmiş, hayata ve hakîkate dair tanımlamalarını, teorilerini eril formlarda inşa etmişlerdir. Bu forma uymayan ekoller oyunun kurallarına uymadıkları için hep bir miktar aşağılanmıştır, bazı tasavvuf ekolleri gibi…"
7485,"Hakîkat bir “nur” ise, hayatın/canlılığın insan formunun eril ve dişil spektrumlarından yayılan renklerin, varlık âlemindeki diğer nur hûzmeleriyle ahenk içinde “bir”leşmesiyle/tevhîde ulaşmasıyla yeryüzünü aydınlatacaktır. Bunlardan birini engellerseniz ortaya çıkan rahatsız edici, şiddet içeren görüntü hakîkatin tecellisi değildir."
7486,"Yeryüzünün halifeliğini üstlenerek “irade” etme hakkı kendisine tanınan “insan”, eril ve dişil formuyla birlikte bu noktada bir tercih yapmak durumundadır: Eril tahakkümün ve dişil itaatin birbirini besleyerek ürettiği sistematik şiddete, Mars ve Venüs uzaklığındaki yabancılaşmaya/kopuşa son verecek miyiz? Futbol ve peri masalı kıskacında hayatı anlamlandırmaktan kurtulabilecek miyiz? Fevkâlade adamlar/büyüleyici kadınlar olmaktan vazgeçip, küçükken birlikte oynadığımız ya da kültürel nedenlerle oynayamadığımız etkileşimli oyunları yetişkinlikte oynamaya devam edebilecek miyiz?"
7487,"Mesela tüm kültürel çeşitliliğiyle “dans” oyununu seçebilseydik nasıl bir kültür üretirdik yetişkinlikte. Dansların en uyumlusu olarak bilinen “vals”i ele alalım mesela: Valste anahtar kelime “senkronizasyon/eşgüdüm”, amaç “uyum”dur. Taraflar belirli bir mesafede yüz yüzedir, birbirine muhataptır. Göz ve ruh kontak halindedir, birbirini görmektedir, kimse kimseyi görünmez kılma ya da kendini görünür kılma çabasında değildir. Hareket belirli bir ritm ve senkronizasyon/eş güdümle gelişir. Sertlik ve yumuşaklık dengelenmiş ve bir uyum yakalanmıştır. Artık bir ışık gibi akıcıdır hareket, uyum içinde süzülerek dans eden tüm varlıkla bütünleşecektir, tevhîde ulaşacaktır."
7488,Hayat bir “oyun” ve oyalanmadan ibaret. El Hakk.
7489,"Ama hangi oyunu oynayacağımıza, “birlikte mi? ayrı ayrı mı?” irademizle “ayrı ayrı” ve “birlikte” karar vereceğiz…"
7490,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7491,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7492,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7493,Yazar: Feyza
7494,
7495,"Olay Ankara Hukuk Fakültesi’nde geçiyor. Genç bir kadın. Sesi öfkeli. Hitabeti güçlü. İrticalen yaptığı konuşmada cümleler derli toplu. Anlaşılır. Üstelik ok gibi keskin. Öfkeli. Muzaffer. Etrafında kendi gibi genç kadınlar. Koridorlar, asma katlar insan dolu. Sesi hepsine yetiyor, kendini hepsine duyuruyor."
7496,"Ne var ki Türkiye’nin politik atmosferini tanıyan birisi için cümleler oldukça tanıdık. IŞİD zihniyeti, AKP zihniyeti, gericiler, tacizi tecavüzü meşrulaştıranlar, kadın düşmanları, köle pazarları, kadına yönelik şiddet… Cümleler birbirinin etrafında dönüyor. Toplanıp tekrar etrafa saçılıyor."
7497,"Bu bildik, hatta ezber repertuarla oklarını çevirdikleri grubun adı: “Müslüman Hanımlar Topluluğu”. Feminizmin gündemini eğip büküp provokatif bir konuşmaya çeviren bu kadın ve etrafındakiler belli ki Müslüman ve hanım sıfatlarına, topluluk kelimesindeki örgütlenme haline fena takılmışlar. Bu grubun üniversitede toplanmasını engellemişler, üstelik de zaferlerini alkışlarla kutluyorlar."
7498,"İzlediğim video beni kızdırmadı. Fena üzdü. Öncelikle bu gürültüde susturulmuş bir grup kadına üzüldüm. Sonra bu politik repertuarın, haklılığına inanmış bir ses tonuyla bu şekilde istismar edilmesine üzüldüm. Gencecik bir kadının başka bir grup genç kadına yönelttiği öfkesindeki, eylemindeki şiddeti göremeyişine üzüldüm. Eylemin büyüklüğüne, kitleselliğine üzüldüm. Böyle  böyle açılan yaraları kapatmak için kadınlar olarak verdiğimiz mücadeleye üzüldüm."
7499,"Bu repertuarı başka bir çerçevede ben de kullanayım. Hepimiz elimiz yüreğimizde Türkiye’de, Ortadoğu’da, dünyada olanları seyrediyoruz. Elimiz kolumuz neredeyse bağlanmış durumda. İki kişilik bir aşktan dünyanın büyük devletlerinin restleşmesine kadar her türlü ilişki türünde yokedici bir şiddet kol geziyor. Her gün kadınlar kendilerini sevdiğini söyleyen erkeklerce katlediliyorlar. Her gün haklılığından zerre şüphe duymayan devletler, attıkları bombalarla insanları öldürüyorlar. Yaşadığımız bölgede milyonlarca insan yerlerinden ediliyor. Bulunduğumuz kadın örgütlerinde savaşın en çok kadınları mağdur ettiğini konuşmaktan yorulduk. Politikanın alanı bunlara karşı etkili bir mücadele geliştirmemizi engelleyecek kadar daraltılmış. Savaşlar sertleştikçe kadınların yaşam alanları ve mücadeleleri farklı biçimlerde, farklı siyasetlerce ortak bir sesle yok sayılmaya ve yok edilmeye devam ediliyor."
7500,"Bütün bunların faili Ankara Hukuk’ta toplanan bir grup ‘Müslüman hanım’ öyle mi? Bütün farklılıkların üstünden buldozer gibi geçen bu basit formül, hepimizi yok eden karanlığı biraz da kesifleştirmekten başka neye yarıyor? Hayatlarımız için mücadele etmenin yolu, başka kadınların yaşam alanlarını daraltmaktan, mücadelelerini yok saymaktan geçiyor öyle mi?"
7501,"Ne söylediğinden gayet emin bir şekilde konuşan bu genç kadın, tekerleme gibi saydığı feminist gündem içerisinde, yıllardır örgütlemeye çalıştığımız, örgütleyemesek de zihinsel bir altyapı oluşturmaya çalıştığımız, hayalini kurduğumuz daha güçlü ve geniş bir kadın dayanışmasının imkanlarını dinamitlemekten başka bir şey yapmıyor. Susturduğunu  zannettiği genç kadınların öfkesini de IŞİD’in, AKP’nin, tecavüzcülerin, gericilerin, uzaylıların, balina avcılarının hesabına yazarak bu kadınları yok ettiğini mi zannediyor? Halbuki kadın hareketinden biliyor olmalı ki kadınlar susarak, susturularak yok olmazlar."
7502,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7503,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7504,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7505,Konuk Yazar: Nebiye Arı
7506,"
"
7507,"Fransa’da yaşanan, IŞİD’in faili olduğu katliamdan sonra orada yaşayan Müslümanlar için endişelenmiş ve yaşamlarının daha da zorlaşacağını düşünmüştüm. Sonra bir video düştü sosyal medyaya, videoda katliam sonrası Fransa halkının tepki için yapılan bir yürüyüşünü gördük. Yürüyüşte azınlık olan bir grup “İslamcılar sınır dışı edilsin.” yazılı bir bez taşıyorlardı.
Eylemdeki Fransalıların çoğunluğu ise bu afişe tepki gösterdi ve azınlık grubun üzerine yürüyerek onları alandan dışladılar. Bu görüntü ben de dâhil birçok insanın içini ferahlattı, zalimlere karşı birlik olmuş bir halk vardı o videoda. Aynısını görmeye hasret kalmış biz, Türkiye’de yaşayanlar, için bir iç geçirme belki."
7508,"Biz Türkiye’de yaşayanlar Roboski’de (devlet tarafından “hata” ile) öldürülen çocuklar için, “Onlar da kaçakçılık yapmasaymış.” denildiğini duyduk. Gezi’de öldürülen gençler için “Onlar darbe istiyordu zaten.” savunmasını gördük. Biz Diyarbakır  Halkların Demokratik Partisi (HDP) mitingindeki patlamadan sonra ölen insanların ardından “Kendi kendilerini patlattılar.” suçlamasıyla baş başa kaldık. Bizler Kobane’ye oyuncak götüren çocukları Suruç’ta bombayla öldüren IŞİD yerine, o öldürülenlerin terörist ilan edildiği bir zamanı yaşadık Türkiye’de. Yine IŞİD eliyle Ankara’daki barış mitingi canlı bombalar ile kan golüne çevrilip, 100 insan can verdiğinde, onlar için yapılan bir dakikalık saygı duruşunun yuhalandığını kahırla izledik. Bunca şeye rağmen hâlâ kahrolmadık."
7509,"Onlarca ölüsüne rağmen Kürt halkının hâlâ “barış” dediğini, “Bir arada yaşama tahayyülü”nü hayretle ve saygı ile gözledik. Bu hayale omuz vererek bir arada tüm farklılıklarımız ile barış içinde yaşama talebimizi dile getirdik, vatan haini ilan edildik."
7510,"Dün yine bir güzel adamın suikaste kurban gittiğini öğrendik. Güzel adam diyorum çünkü o gün “Ayakları kurşunlanan minare mirasımızdır.” diye basın açıklaması yapmak için orada bulunuyordu. Kafasından vurularak öldürüldü, tek kurşunla. Yüz üstü yerde yatan fotoğraflarını gördük, “Hrant’a kardeş oldu.” dedik."
7511,"Kendisine Müslüman ve vatansever diyenler, Diyarbakır Baro Başkanı, faili meçhullerin avukatı Tahir Elçi “Pkk terör örgütü değildir.” dediği için ölümüne sevinen cümleler yayınladılar. Birtakım vicdansız yazar “Tahir Elçi’yi Pkk öldürdü çünkü çatışmalar bitsin diyecekti/diyordu.”dediler. Eşi Türkan Elçi’nin ağzından “Katil Pkk” dediği yönünde yalan haberler yaydılar. Halbuki devlet, sözleri yüzünden Tahir Elçi’yi makamından alıp yargılamış ve yine aynı sözleri sebebiyle birçok milliyetçi insan tarafından ölümle tehdit edilmişti."
7512,Türkan Elçi eşinin dilinden okuduğu mektupta şöyle diyor:
7513,"“Dört Ayaklı Minare’nin en tepesine konacağım, tarih anlayacak beni. Kirli medya, beni tehdit eden televizyonlar, beni hedef gösteren gazeteler hoşçakalın. Beni anlamayanlar, beni anlamak istemeyenler dudak bükenler hoşçakalın. Faili meçhullerin yetimleri hoşçakalın. Beni sevenler, destekleyenler hoşçakalın. Çocuklarım, eşim hoşçakalın diyecek.”"
7514,"Elbette ben “Dicle’nin kenarında bir koyun kaybolsa Ömer’den soracaksınız.” diyen halifenin izinden gidiyor ve devleti bu ölümlerden sorumlu tutuyorum. Bir değil, iki değil kaç insanın daha ölümü karanlıklarda kalacak, devletin hesap vermediği kuyularda yitip gidecek?
Peki Türkiye halkları sürekli ağızlarına sakız ettikleri kardeşliği ne zaman işletmeye başlayacaklar? Ne zaman ahlâksız addetttiği Batılı Fransızlar gibi ülkesinde öldürülen insanlar ve çocuklar için gerçekten üzülecek?"
7515,Ölmediğimize utanıyoruz artık.
7516,Kahrımızdan utanıyoruz.
7517,Irkımızın vicdansızlığından utanıyoruz.
7518,Mazlumların yerde bıraktığımız âhı ile utanıyoruz.
7519,"
"
7520,*Kaynak: http://www.emekveadalet.org/notlar/olmedigimize-utaniyoruz-artik/
7521,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7522,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7523,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7524, 
7525,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7526,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7527,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7528,Konuk Yazar: Halime S. Çevik
7529,
7530,Bugün öğretmenler günü. Herkes öğretmenler ve kutsallıkları üzerine pek çok nutuk atacak. Elbette ki öğretmenlik çok önemsenesi bir meslek.  Lakin her öğretmen bunu layıkıyla yapamaz ya da yapmaz.
7531,"Ben ilkokul öğretmenimi hatırladıkça hayalimde hiç iyi şeyler canlanmaz. Kaldı ki ben de bir öğretmenim bunları hatırladıkça iki kere ürperiyorum ve titizleniyorum. Ya ben de çocuklara bu türden haksızlıklar yapıyorsam, yaparsam ve çocukların zihninde böyle kötü hatıralar bırakırsam diye… Her çocuk kendi ailesiyle işbirliği içinde onların çocuklarını yetiştirmek istediği biçimde, yadırganmadan eğitimine destek verilmeli. Eğitim dediğin böyle olur. Elbette ki her öğretmenin bir siyasi görüşü olabilir ama bunu küçücük yürekler üzerinde,  onların yüreklerine vura çarpa “yükseltmeye” çalışmaz. Yoksa, iktidarlar gelir geçer. Eğitim eğer “insan” yetiştirmekse, iktidarlığın da, iktidarın da üstündedir. Bu hep böyledir ve böyle olacaktır, ne bugün ne yarın değişmez."
7532,"Çocukken hiç sevmedim ilkokul öğretmenimi ben, hem de hiç. Hep korktum ondan. Tüm diğer öğrenciler gibi davrandım yine de. Mesela yıl bitip karneler dağıtıldığında gelen hediye paketleriyle dolu poşetlerden birkaçını taşıyabilmek için diğer çocuklarla yarıştım, hatta bir keresinde de kazandım. Minibüs durağına kadar poşetlerin bir kısmını ben taşımıştım ama bunu rekabet hissiyle yapmıştım sadece. Mesela gözüne baktım öğretmenin hep diğer çocuklar gibi, Türkçe dersinde bana okutsun diye kitaptaki okuma parçalarını ama sevdiğimden değil… Diğer arkadaşlarım bana sınıfta haksızlık yaptıklarında benden yana çıkıp hakkımı vermesi için hep çalışkan oldum, sırf beni sevsin diye çalıştım derslerimi ama bir kere bile sevgiyle bakışını ve hakkımı savunusunu ya ben hatırlamam ya da böyle bir şey olmamıştır."
7533,"Ve en önemlisi, zaten benim çalışkan olmaktan başka çarem yoktu; tek çıkış yolum buydu. Eğer tembel bir öğrenci olsaydım, dindarlığını sakallarıyla ele veren  bir babanın kızı olarak benim sınıfta hiç şansım yoktu. Çünkü ne annem sarı olmayan saçlarıyla okula gelip öğretmenin önünden arkasından  dolaşıp hediyeler vererek benim tembelliğimi örtebilirdi, ne de ben dindar bir ailenin çocuğu  olduğumu öğretmene unutturabilirdim. Babam artık okula hiç gelmese bile kapkara ve herkesinkinden boyu daha uzun olan önlüğümün altına bir kere bile bembeyaz çoraplar giyip okula gitmişliğim yoktu, hep pantolon üstüne giyerdim önlüğümü."
7534,"Yılbaşının ertesinde öğretmenin verdiği ”Yılbaşında ne yaptınız?” ödevim, uydurulmuş 3-5 cümleyi geçmezdi. Bu uydurulmuş 3-5 cümleyi yazmak bile çocuk yüreğime çok ağır gelirdi. En kısa ve en zor ödevlerden biri olurdu bu bana her yılbaşı.  Okulda her yıla bir yalanla başlamış olurdum böylece. Biz yılbaşında her zamankinden daha erken yatarız, hem zaten evimizde TV de yok, sırf yılbaşı diye o gece meyve bile yemeyiz diyemezdim ki. Çok korkardım ve utanırdım. En çok da böyle yalan söyleyişimden utanırdım."
7535,"Ne kısa kollu bluz, ne diz üstünde etek  giyiyordum 23 Nisan’larda. Düzeni hep bozuyordum. Ya “ortaklaşa” belirlenenden daha uzun giyiyordum, ya kısa kollu olarak belirlenmiş bluzlar yüzünden sınıfın 23 Nisan etkinliklerine katılamıyordum. Çalışkanlığım da beni kurtaramıyordu böyle zamanlarda."
7536,Ne dindar bir ailenin kızı olduğunu annesinin çarşaflı olarak okula gelmesiyle anlayıp havalara uçtuğum Emine ile kurduğum arkadaşlıktan vazgeçebilirdim ne sınıfın çalışkan olmayan ezik diğer 1-2 çocuğuyla kurduğum arkadaşlıklardan.
7537,"Öğretmenin her gün sırayla sınıfa getirmemizi istediği, önce manşetlerini bize okutup sonra kendisinin okuduğu gazeteyi babamın her gün istisnasız okuduğu gazete olarak getiremesem de bilinirdi dindar bir ailenin çocuğu olduğum, hem de “zavallı” kız çocuğu… Zavallı çünkü ilkokuldan sonra eğitim hayatının biteceği düşünülürdü."
7538,"Oysa sınıfa alınıp okunan gazeteyi eve götüremezdim, değil eve, evin dış kapısından bile içeri sokamazdım çünkü babam o tür gazeteleri eve, kesekağıdı veya paket kağıdı olarak bile sokmazdı. O zamanlar  poşete koymak yerine kesilmiş gazete kağıtlarına sarılırdı zeytin, peynir, helva, ekmek… Pazardan alınan domatesler biberler kese kağıtlarıyla gelirdi eve pazar çantaları içinde. Babam onları daha kapıdan girmeden buruşturup atardı çöpe ."
7539,"Öğretmenin bana aferin çekip takdir ettiğini hatırladığım ikinci ve en son zaman, hayat bilgisi ders kitabındaydı sanırım.  Atatürk ile ilgili bir okuma parçasını çok içten okuduğumu düşünmesiyle. Ama ben bu takdiri hiçbir zaman  paylaşmamışımdır evdekilerle."
7540,"Zaman 12 Eylül sonrasıydı. Dindarlığımızın “affı”, “görmezden gelinmesi” için ne kadar küçük olsam da çalışmalı çok çalışmalıydım…"
7541,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7542,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7543,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7544,Konuk Yazar: Ayşenur Özyer
7545,
7546,13 Kasım’da Paris’te meydana gelen terrörist saldırılardan ilk haberim olduğunda sakin bir akşam üzeri çay keyfi yapıyordum sanırım. Facebook’ta dolaşırken bir şeylerin ters gittiğini anlamak çok da zor olmadı. Soluk soluğa NY Times’ın sitesine girip baktığımda etraf ana baba günüydü zaten çoktan. Yaralı ve ölü bilançoları haber sitelerine düşmeye başladıkça kalbim daha da fena sıkışmaya başladı diyebilirim. Sonra tabii ki saldırının IŞİD tarafından üstlenildiği haberi geldi. Beklenilmedik bir durum değildi zaten.
7547,Olaydan bir iki gün sonra bir habere rastladım. Terörizmi çocuklara açıklamak mealli bir haberdi. Fransız bir karikatürist çocuklarla buluşuyor ve çocukların saldırılara dair sorularını cevaplıyordu ve o çocuklardan birinin yorumu benim için tabir-i caizse bir “reality check” oldu. 7-8 yaşlarındaki bu çocuk gazetede basılması planlanan bir karikatüre bakarak şu yorumu yapıyordu: “Bu biraz riskli çünkü kesinlikle bazı Müslümanlar bunu görecek”. Bir başkası “Neden rock ’n’ roll gibi şeylerden insanları öldürecek kadar nefret ettiklerini bilmek istiyorum” diyordu.
7548,"Ekran başında dondum kaldım. Sahiden nedendi? Abdulmuttalib Kabe’ye saldırmaya gelen Ebrehe’ye “Ben, develerin sâhibiyim, onları istiyorum. Kâbe’nin de sâhibi var. O’nu sâhibi koruyacaktır” demekle yetinmişken şu an bizimle aynı dini paylaştıklarını iddia eden canavarla kutsalımıza hakaret eden bir karikatürü çizen insanlara medeni şekilde tepki göstermek yerine gidip hepsini öldürüyor. Bir başkası Müslüman bir ülkede kendini patlatıp onlarca Müslüman’ı katletmeyi kendine marifet sayıyor. Size hiç bir kötülüğü dokunmayan kendi hallerinde bir akşam konser dinlemeye ya da maç izlemeye gitmiş yüzlerce insanı teker teker silahla vurmak, yere düşenleri kontrol edip ölmeyen varsa öldüğünden emin olmak nasıl bir canilik, nasıl bir canavarlığın ürünü? O akşam kendi canını hiçe sayıp hiç tanımadıkları insanlara siper olmaya çalışırken öldürülen insanların hikayelerini okudum. Orada katledilenlerin içinde işte böyle kişiler de var. Keşke sözde Müslümanlığınız sizi bu insanlardan daha iyi bir insan yapmaya yeterli olabilseydi."
7549,"Olayın üzerinden bir hafta geçmişken içinde bulunduğumuz durum tüyler ürpertici. Gerek karşı tarafın gerekse bu tarafın adeta aklını yitirmişçesine yaptığı yorumlar içimize korku saldı. Çeşitli sosyal medya hesaplarımda arkadaşım olarak ekli insanlar öyle şeyler paylaştılar ki gözlerime inanamadım. Fransa umrumda değilsin diyenden tutun, katledilmiş Filistinli çocukların resimlerini paylaşıp “Fransa bunlardan önemli değilsin” diye güya tepki gösterenlere kadar bir sürü inanılmaz post! Fransa’nın Cezayir’de yaptığı katliama ithafta bulunup “size iyi oldu” diyenler dahi gördüm. Gördüklerime inanamadım. Sonuçta 100’den fazla sayıda masum insan kendini Müslüman sayan bir kaç terörist tarafından katledilmişti ama biz size oh olsun deyip köşemize çekilebiliyorduk. Bizim sorunumuz buydu zaten. Ölenler bizim ölülerimiz olmayınca vicdanımız zerre kadar sızlamıyordu. Ölenler Müslüman olmadığında çoluk çocuk da olsa bizi üzmüyordu. Aynı şekilde ölenler bizim siyasi cephemizden olmadığında da bir oh olsun çekiyorduk. Nasıl bu kadar ayrıştık bilmiyorum, bir yerlerde bir şeyler yanlış gitmiş olmalıydı. Çocukluğumuza inmeliydik belki de. Ne zaman ki bizimle aynı safta olmayanların acılarına üzülebiliriz, o zaman belki normalleşme yolunda ufak bir adım atmış oluruz belki."
7550,Bizim safta bunlar olurken Batı cephesinde haliyle kıyamet koptu. Dün Amerikan kongresi Suriyeli mültecilerin ülkeye kabul edilmesini ezici bir çoğunlukla reddetti. Obama bunu veto edeceğini belirtmişti fakat oyların dağılımı tasarının veto edilmesini engelleyecek. Jeb Bush mültecilerden Müslüman ve Hıristiyan olanların tespit edilip Hıristiyanların ülkeye alınması gerektiğini savunurken başlı başına bir komedi unsuru olan Donald Trump beyefendi daha da ileri giderek ülkedeki hali hazırdaki tüm Müslümanların kayıt altına alınması gerektiğini yumurtladı. Müslümanlar camiilere getirilecek ve oralarda topluca kaydedilip yoğun şekilde izlemeye tabii tutulacakmış. Bunun Nazi Almanya’sında kayıt altına alınması zorunlu tutulan Yahudilerden ne farkı olduğunu soran muhabire ise verdiği cevap çerçeveletilip duvara asılası: “You tell me/Sen söyle.” Eyalet valilerinin yaptığı açıklamalara değinmiyorum bile… Sonuçta olan zavallı masum mültecilere oldu. Zaten bahane arayan ve paranoya yaratmakta üstün yetenekli Amerika politikacıları kazana düşmüş oldular.
7551,"Fransa’ya gösterilen destek had safhadaydı gerçekten. Amerika’da IŞİD’e gönderilen füzelerin üstünde “From Paris with love” yazıldığını gördük. Dünyanın çeşitli yerlerindeki simgesel yapılar Fransa renklerine boyandı. Kıyasen küçük çapta da olsa pozitif şeyler de olmadı değil. Sosyal medya ve haberlere yansıyan gelişmelerin çoğu Fransa’nın desteklenmesi olurken arada cılız sesler de duyuluyordu. Bunlardan belki de en önemlisi IŞİD’in yaptığı diğer saldırıların da medyada geniş yankı bulması gerektiğine dair olanlardı. Fransa saldırısından hemen önce Beyrut’ta patlayan bomba yaklaşık 50 kişinin canına mal olurken benzer şekilde Ankara’daki Türkiye tarihinin en kanlı terör saldırısı olan bomba 86 kişiyi öldürmüştü. Peki Paris böylesine reaksiyona yol açarken neden konuşulmuyordu bunlar? 2011’den beri Suriye’den kaçarken hayatını yitiren insan sayısı neden sıradan bir Amerikalının Facebook timeline’ına bomba gibi düşmüyor, paylaşım rekorları kırmıyordu? Umut verici bazı gelişmeler olmadı değil tabii ki. New York Times mesela haber yaptı bu konuda. Kişisel bazda bir çok Amerika’lı arkadaşımın bu konuya değinen postlar paylaştığına şahit oldum. Suriyeli göçmenler konusundaki tartışmalar devam ededursun yaşadığım eyaletin valisi Fransa saldırısından sonra dahi Suriye’den göçmen kabul etmeye devam edileceğine dair açıklama yaptı mesela ve bu açıklamanın varlığından ben Amerikalı arkadaşlarımın Facebook postları sayesinde haberdar oldum. Toplamda 50 eyaletin 27’si mülteci kabul edeceğini ilan etti. New York valisi Aylan’ın fotoğrafını göstererek “Bunun mu olmasını istiyorsunuz?” diye açıklama yaptı. Bir çok Amerikalı arkadaşımın “İslam şiddet dini değildir” mealinde postlar paylaştığına şahit oldum. Bunlar beni sevindiren şeyler."
7552,"Belki bunlar unutulacak ve hayat normale dönecek bir gün ama şu anda normal giden pek bir şey olmadığı açık. Kalbimiz kırılmaya devam edecek masum insanların bir hiç uğruna katledildiğini gördükçe. İşimiz de zorlaşacak. Müslümanlığın elde bir kor taşımak gibi zorlaştığı günlere gelmiş olabiliriz. Her şeye rağmen insan olmanın dayanılmaz ağırlığıyla yiten masum canlara üzülmeye, kırılmaya ve umudumuzu korumaya devam edeceğiz."
7553,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7554,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7555,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7556, 
7557,Konuk Yazar: Başörtülü Bir Dost
7558,
7559,Başörtülü bir akademisyenim. 28 şubat sürecinin ardından Ak Parti iktidarının mümkün kıldığı rahatlama ortamında öğrenci olarak kapısının önünden geçemediğim bir kurumda memuriyetteyim. Bulunduğum üniversitede bölüm başkanım tarafından mobinge maruz kalıyorum. Derdimi kimselere anlatamıyorum.
7560,"Çünkü; ne zaman Ak Parti’ye çeşitli siyasal konularda bir eleştiri yöneltsem, parti teşkilatına mensup arkadaşlardan “Ama iktidar olmasaydı sen oralarda olur muydun?” soru/eleştirisine muhatap olmak bir yana, bugün dahi başörtümden dolayı uğradığım herhangi bir ayrımcılığı ortaya koyduğumda AKP karşıtı kesimlerden “Mağdur edebiyatı yapıyorsunuz” yaftalarına maruz kalmaktayım/kalmaktayız. Başörtüsü serbestliği konusunda kendim gibi binlerce insan için Ak Parti iktidarının hakkını teslim etmeliyim. Evet, AKP olmasa bu kurumlarda olmazdım. Liyakat açısından sorunum olduğu için değil, sadece başımdaki örtü yüzünden…"
7561,"Ama şu gerçeği de kabul etmeliyiz ki siyasallaş(tırıl)mış her kimlik gibi başörtülü kimliğinin de yükleri öyle birkaç yılda atılacak gibi değil. Aslında başörtüsü konusundaki ikircikliği ulu-orta gözler önüne serecek en yakın örnek seçim hükümetinde kabinede yer alan Ayşen Gürcan üzerine yapılan yorumlarda mevcut. Tüm partilerin birbirini kadın aday/vekil sayısı azlığı üzerinden eleştirdiği, siyasette kadın temsiliyetinin Türkiye tarihinde belki de en fazla önemsendiği bir dönemde bakan olan sayın Gürcan hiç de öyle alkışlarla karşılanmadı. Yıpratıcı yorumların başında ise başörtüsü takması geliyordu. Düşünün ki başörtüsünü makbul gören 13 yıllık bir iktidar ortamının sonunda anca bu kadar yol alabilmişiz…"
7562,"Benim şahsi gibi gözüken ama gayet siyasi ve kamusal olan meseleme gelince… Kendisiyle öncesinde hiçbir tanışıklığımız olmamış, işe başladıktan sonra da aramızda hiçbir şahsi husumet doğuracak olay geçmemiş bölüm başkanım daha ilk günden beri beni birlikte bulunduğumuz ortamlarda dahi görmezden gelerek, üstlendiğim işleri gereksiz, değersiz ve eksik olarak lanse ederek açıkça mobing uyguladı. Aslında mobing konusunda uçsuz bucaksız örneklerin yer aldığı bir ülkede yaşadığımızın farkında olarak bu örneği de onların arasında sayabiliriz. Ama başta da belirttiğim üzere benim örneğimde mesele tüm öteki şartların üzerini çizen başörtüsü görünürlüğüne gelip dayanmaktadır. Gayet siyasal olan bu sorun siyaset arenasında tartışılıp çözüme yönelik bir eylem planı hazırlanabilecekken (başörtüsü nedeniyle ayrımcılık hukuken de tanınmalı mesela), bu defa 28 Şubat dönemindeki gibi salt başörtüsü karşıtlarına değil her kesimden insana mağduriyetlerimizi anlatmakta başörtülü kadınlar olarak sıkıntı çekmekteyiz. Bir taraf “İktidar sizsiniz, halen mi mağduruz diyorsunuz?” argümanıyla sıkıntılarımızın üstünü örtmekteyken, öte taraf “Şükredeceğiniz yerde bide hala Parti’ye eleştiri yöneltiyorsunuz” diyerek uğradığımız ayrımcılığa nasıl müstehak olduğumuzu açıklamaya çalışıyor."
7563,"Burada benim durduğum yer şudur; önce sokaklarda, kaldırımlardaydık, şimdi kurumların içindeyiz ve daha sofistike ayrımcılıklara maruz kalıyoruz. Yine de biz var olmaya devam edelim. Mücadele ancak böyle yürüyor çünkü. Dün sokakta olduğumuz gibi bugün de bulunduğumuz kurumlarda kendimiz gibi olabilirsek, sahip olmamız gereken hakları kazandıranlara da kazanmamamız için mücadele edenlere de Hakk nazarıyla bakabilirsek ne âlâ."
7564, 
7565,—*Başlık hakkında not: Kabul ediyorum başlıktaki soru provokatif. Türkiye’de bu sorunun normal sorulma şekli “Başörtülü akademisyen olur mu?”dur. Başlık sadece bu ‘normalliği tersine çevirme sanatı’nı kullanarak yazılmıştır. Siz isterseniz başlığı “Başörtülü akademisyen olur mu?” şeklinde okuyabilirsiniz.
7566,
7567,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7568,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7569,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7570,Konuk Yazar: FZE
7571,
7572,"Bireysel hafızamız, zihniyetimiz çocukluğumuzdan itibaren şekillenir. Ben çocukken okunan hikayelerin anlatılan masalların yaşamda kendimizi ve ötekini konumlandırmamızda çok önemli bir etkisi olduğuna inananlardanım. Benim çocukluğumda masalların çok özel bir yeri var. Hala masal kitaplarını okumayı çok severim. Okumak derken çocuklara okumayı kastetmiyorum, kendim için okurum."
7573,"Ben ve ablam küçükken, amcamız geceleri çalıştığı için yengem ikimizin dönüşümlü olarak yanında gecelememizi isterdi, bizim için bu isteğe olumlu cevap vermek pek arzu edilir bir şey değildi, bizi ikna etmesinin tek yolu bize masal anlatmayı vaat etmesiydi. Bu günlerde, ondan defalarca dinlediğim, farklı versiyonlarını okuduğum bir masal aklıma takıldı. “Güzel ve Çirkin”. Aslında bu masalın yanı sıra “Kurbağa Prens” de aklımın bir köşesinde."
7574,Kendimi “Ya çirkin veya kurbağa hiç prens olamazsa?” sorusunu sorarken buluyorum. Bu sorumun anlamlı bir arka planı var elbette zihnimde. Güzel ve Çirkin’de kızımız hem güzel hem iyi kalplidir. Kızların böylesi makbuldür malum. Ünlü filozofumuz (!) Recep İvedik’in dediği gibi “Ruhlar aleminde yaşamıyoruz ki ruh güzelliğinden anlayalım!”. Fiziksel güzellik kadında olmazsa olmazdır!
7575,"Güzel, çirkin yaratıkla ailesi için bir fedakarlık yaparak aynı şatoda kalmayı kabul eder. Fakat çirkinliğinden ve her akşam ona evlenme teklif etmesinden rahatsızlık duyar. Çirkin, Güzel’e çok iyi davranır ve onu rahatsız edecek herhangi bir davranışta bulunmaz. Akşamları aralarında geçen zorunlu diyalogla kız zamanla çirkini sevmeye başlar. Fakat bir gün güzelin babası rahatsızlanır ve güzel babasını ziyaret için izin ister. Çirkin ise izin verir fakat bir hafta içinde gelmediği taktirde öleceğini söyler. Kız ziyareti bir haftadan uzun tutar ve bir gün rüyasında Çirkin’in hasta ve çok zor durumda olduğunu görür. Tekrar Çirkin’in şatosuna döndüğünde Çirkin’i boylu boyunca uzanmış, ölmek üzere bulur. Koşarak Çirkin’e sarılır, gecikme için özür diler ve onunla evlenebileceğini söyler. Bu söz üzerine Çirkin, yakışıklı bir prense dönüşüverir."
7576,"Güzelimiz, mutluluk ve hayret makamındadır. Prensin demesine göre kötü kalpli bir büyücü yakışıklı prensi bir yaratığa çevirmiş ve bu makus kaderinin ancak güzel bir kız evlenme teklifini kabul ettiği taktirde değişeceğini ve eski haline gelebileceğini söylemiştir. Güzel, prensin çirkin yaratık görünümüne tahammül etmiş ve onunla etkileşime girmek zorunda kalmıştır. Bu zorunlu etkileşim hem yaratığa alışmasını hem de ona başka türlü bakabilmesini sağlamıştır."
7577,"“Bize çirkin gelen şey güzel olabilir veya bize güzel gelen şey çirkin olabilir”. Eyvallah doğrudur bu, fakat gelgelelim ki durum her zaman böyle romantik bir şekilde işlemiyor. Bu masalda atladığım bir kısım var: Güzel, Çirkin’le aynı şatoda kalmayı kabul ettiğinde rüyasında iyilik perisini görmüştür ve peri ona bu fedakarlığının karşılıksız kalmayacağını söylemiştir. Fakat bu masalı zihnimde döndürüp duran şey içselleştirilmiş kadın ve erkek algısı."
7578,"Kadınların erkekte güzelliğe (yakışıklılığa) itibar etmesi çoğu zaman şu cümlelerle yerilir: “Erkekte yakışıklılığa bakılmaz önemli olan güçtür” (nüfuzlu biri olmasına atıfla), “para önemlidir”, hatta olmazsa olmazdır, “erkek evine bakıyor mu, senin ihtiyaçlarını gideriyor mu ona bakacaksın”, “erkek iyi huylumu, namuslu mu önemli bunlar” vs… “Evlendikten sonra gözün alışır, sana çok yakışıklı görünmeye başlar” v.b."
7579,"Tabii ki bu tavsiyeler çoğu zaman anlamlı, yerinde tavsiyeler olabiliyor. Ama iş kadına döndüğünde “kader” olan beden politiği neden değişmiyor. Erkeğin çirkinliğini güç, itibar, para ile kamufle etmesi mümkünken, kadın neden hiçbir türlü kamufle edemiyor. Erdemli, güçlü, nüfuzlu ve para kazanan aklını ve yeteneklerini kullanan kadınlar var. Bu özelliklerin hiçbiri kadın bedenine yönelik geleneksel söylemi etkilemiyor. Genç ve güzel kalmanın baskısı altında yaşıyor her sosyal statüdeki kadın."
7580,"Bazı erkeklerin artık şunu anlaması gerekiyor, biz kadınlar da ruhlar aleminde yaşamıyoruz! Yaşlı veya çirkin olmanız kadınlar için de itici bir unsur, haberiniz ola!* Aslında masalı tersinden yeniden kurgulasak, alıkonan yakışıklı prens, alıkoyan çirkin bir kadın olsaydı da yakışıklı prensimiz çirkin kadını sevebilecek miydi? Onun iç güzelliğini idrak edebilecek miydi? Güç ve çirkinliğin bir arada olması kadına yakışır bir şey midir? Yumuşak başlılık, iyi kalplilik, merhametlilik, fedakarlık, güçsüzlük, çaresizlik ve güzellik hepsi aynı anda erkeğe yakışır özellikler midir? Daha da önemlisi bu masal tersine yeniden kurgulandığında herkese sevimli gelir miydi?"
7581,"Bu söylemlerin değerlendirmesi bir yana… Bir kadın hasbelkader kötü veya hem kötü hem de çirkin biri ile evlendiyse veya eşinden dolayı mutsuzsa, “Sabret, alttan al, yuvan dağılmasın düzelir, bu sabrının ve fedakarlığının mükafatı büyük olacak…” telkinlerine binaen de dönüyor aynı cümle zihnimde. “Ya çirkin hiç prens olamayacaksa?” Ömrün hebası caiz midir?"
7582, 
7583,—
7584,*Bu diyalektiği üretmenin anlamsızlığının farkındayım ama durumdan duygusal olarak hissettiğim baskıyı ve rahatsızlığı dile getirmek istedim. Bu bağlamda Gökçe Zeybek Kabakçı’nın “Duygular Sosyolojisi Bağlamında Eğitimli Kadınların Korkuları” isimli sunumu çok anlamlıydı.
7585,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7586,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7587,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7588,Yazar: Feyza
7589,
7590,"28 Şubat döneminde Milli Görüş ve Gülen cemaatinin başörtüsü yasakları konusunda tutumları taban tabana zıttı. Bu farklılığı dışardan bakanlar bilmez, ama yaşayanlar iyi bilir. Devlet yasaklarına ve ayrımcılığa karşı mücadeleden çok, birbirini yıpratmakla geçen yıllar… Bir taraftan cemaat kararıyla başını açan kadınların devlete itaati ve takiyyeciliği telin edilirken, diğer taraftan üniversite kapısında direnen kadınlar “ortamı germekle” suçlanırdı. Kadınların kendilerine açtıkları mücadele alanlarından bahsetmiyorum, o çok daha çetrefilli bir konu. Ancak birbirine zıt ve birbirine karşı çalışmış iki Müslüman grup tarafından başörtüsü yasaklarının, iki farklı politik projeye yatırım olarak kullanıldığını söylemenin yanlış olmadığını düşünüyorum."
7591,"Yaklaşık 10 yıl bu iki grubun Türkiye’yi ortaklaşa yönetmesini izledikten sonra, son 2 yıldır kıran kırana birbirinden intikam almalarını izliyoruz. Bu hesaplaşmaların son noktasında bir yardım kuruluşunda çalışan kadınların elleri kelepçelenerek tutuklanmasını izledik. Tekrar ediyorum: elleri kelepçelenerek! Türkiye için çok sıradışı bir habermiş gibi konuştuğumuz bu olay, yerde sürüklenerek, bebeği düşürtülerek gözaltına alınan kadınları, gözaltında çıplak aranan kadınları düşününce, iyi muamele bile sayılabilir."
7592,"Fakat fotoğrafın çerçevesi ellerdeki kelepçe değil, baştaki örtüye çizilince, olayın haber değeri katlanarak artıyor. Zira yukarıda bahsettiğim gibi, mevzu oldukça büyük, oldukça karlı bir yatırım alanı olan başörtüsü. Kimse bir diğerine bırakmak istemeyince, hükümet-cemaat savaşları bambaşka bir boyut kazandı. “Başörtülü kadınlar kelepçelendi.” haberine, “Kaçma ihtimali olmayan başörtülü hanımların gözaltına alınmasını kınıyoruz!” (hayır neden kaçamıyormuşuz acaba?) tepkileri gelince, hükümet harekete geçti. Meğer başı örtülü kadınları kelepçeyle gözaltına alanlar cemaatin polisleriymiş, aslında yine olayın mağduru hükümetmiş, bu nedenle ivedilikle polislere soruşturma açılmış. Yani hükümet bu belirli bir yasal ve etik çerçeveye göre yanlış olduğu için değil, başörtülü kadına kelepçe takılması tabana yanlış mesaj verir kaygısıyla, kendini koruyacak bir hamle peşinde."
7593,"Bu kısır döngü içinde tutarlı bir hikaye bulan çok insan var, ama ben bulamıyorum. Tutulacak hiçbir yeri olmayan bu hikayede, kendi tarihimden, kendi hayatımdan çok şey buluyor, sonra bulduklarımı bir bir kaybediyorum. İki düşmanın kıymetli yatırımını başında taşımak kolay değil elbet. Üzerinde tepine tepine birbirlerinden intikam almalarını sessizce izlemek kolay değil. Yani bir yanıyla evet, başörtülüysek gerçekten bir tarafa kaçamıyoruz, başımızdaki örtüyü ayağımıza dolamaya meraklı bu kadar taraf olduktan sonra…"
7594,"Bir başka yüzü daha var bu hikayenin. Bahsettiğim iki siyasi proje içinde kadınlar için türetilen/kadınların kurduğu çeşitli hayaller de vardı. Bu projelerin ana hattı, yine dışardan ve önyargılı bakışların aksine oldukça kentli, ilerlemeci, gelişmeci hayallere tekabül ediyordu. Başörtüsü kentli müslüman kadın kıyafeti olarak dönüştü, kendine göre bir moda akımı oluşturdu. Üst sınıf kadınlar daha çok STK’cı oldular. Kızlarına okuyup meslek sahibi olmayı öğütlediler. Doktorlar ve hukukçular kendi meslek örgütlerini kurdular. Siyasi parti kadın kolları çaylar, İslami defileler, yardım yemekleri düzenledi. Yurtdışı gezileri, Kudüs ziyaretleri, Umre organizasyonları düzenlendi. Böyle bir ortasınıf Müslüman kadın öznelliği kuruldu, bunun içinden çıkan kadınlar geleneksel rolleri, aileyi, anneliği kutsadılar; ancak ayrıcalıklı hayatlar içinde bahsettiğim hatlarda çalışmaya devam ettiler. Bugünün yeni yönetici ve sermayeci orta sınıflarının nüvelerini oluşturdular."
7595,"Yıl 2014. Yerel seçimler. Seçimlerin ertesi günü Facebook’ta bir sürü hayali, önkabulü, alışkanlığı yerle bir eden bir kadının videosunu izledim. Erciş Belediye Başkanı Diba Keskin, balkon konuşmasını yapıyordu. Yukarıda bahsettiğim hiçbir hayale, modele uymayan bir kadın. Diba Keskin, başka bir siyasi geleneğin ve toplumsal hayalin açtığı yoldan kurulmuş politik bir öznellik. Yaptığı icraatlara hiç girmiyorum, ama o günden beri bana büyürken, yetiştirilirken, mücadele verirken, hayatımı kurarken dertlendiklerimi ve hayal ettiklerimi yeniden sorgulattı. İki farklı sınıfsal ve politik öznelliği birbirine karşıt kurmuyorum, ancak bize gösterilen patikalardan başka bir yol daha olduğunu görmek böyle bir sorgulamayı da beraberinde getirdi."
7596,"14 Ekim 2015. Savaşın en kızıştığı günlerdeyiz. Diba Keskin tutuklandı. Onu mor koltuğundan mı aldılar, kelepçeli miydi, nasıldı görmedik. Ama şu kesin ki başı sıkı sıkı örtülüydü. Anaakım medya onun siyasi mücadelesini terör diye adlandırdığı için ne örtüsü örtü, ne Müslümanlığı Müslümanlıktan sayıldı."
7597,"Memlekette adalet aramayı çoktan bıraktık. Ama yine de bu tablo karşısında benim gibi yay olup gerilen kadınlara sormak isterim: ismimizin önüne konan ve ayağımıza dolanan tüm sıfatlardan kurtulup, kadınlar olarak gördüğümüz özel şiddet ve kötü muamele biçimlerini tartışabilecek miyiz? Bunu yapabilirsek barış daha çabuk gelir mi?"
7598,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7599,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7600,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7601,Konuk Yazar: Muharrir(e)
7602,
7603,Unuttunuz belki. Hatırlatmakta fayda var. Sizlerin iktidarında bizlerin payı büyük. Başörtüsü mağduriyetimiz hala sizin iktidarınızın çimentosu kuşkusuz. Öyle ya zaten bizim kaybolan yıllarımız size mikrofonu bırakmama hakkı veriyor. Mağduriyet edebiyatını hiç mağdur olmayanlar yaptığı için geriye madunluk kalıyor. Vesselam!
7604,"Beyler, ekonomimiz iyi olsun, istikrar olsun, güven olsun, Türkiye dünya ülkesi olsun filan da bazı şeyler de olsun. Kızgın olduğum aşikar. Hem de tek bir şeyden dolayı değil. Yine de şimdilik son zamanlarda canımı çok sıkan küçük ama huzursuz eden bir mesele üzerinde durmak istiyorum. Meselenin açıklık kazanması için ve problemin köklerine işaret etmesi bakımından biraz kendi eğitimiminden bahsetmem icap ediyor. Eminim birçok husus tekabüliyete gebe."
7605,"Evet, İhl mezunuyum fakat karma bir okuldu bizimkisi. Sonradan öğrendiğime göre çoğu karma eğitim vermiyormuş. Ben de camiamızdaki kadından kaçma alışkanlığını buna bağladım. Annem babam da bana tüm erkekler sadece erkektir ve düşmanlarındır demedi. Babamın arkadaşları abilerim, okuldakiler arkadaşlarımdı. Doğrusu biriyle konuşurken sırf erkek olduğu için hiç dizlerim titremedi. Biri erkek diye kendimi düzeltmeye çalışmadım.Taki üniversite ortamına girinceye dek."
7606,"Tabii, yanlış anlaşılmak istemem. İnsan sever bir adamı bir adam da sever bir kadını. Heycanlanır, dizleri titrer, nefesi kesilir.. Tabi meselemiz bu değil. Problem daha olgun yaşlarda yani lisans ve lisanstan sonra maruz kaldığım tuhaflık."
7607,"Akademik hayat herkesin hayalini kurduğu bir ortam mı bilemem ama benim için öyle.. Ben yeni bir kitap okuduğumda güzel bir meselenin-tartışmanın- içinde bulurum kendimi. Yüzüm kızarır, kalbim çarpar, gece uyuyamam. Tabi ki dört gözle beklerim bir ortamda uzman kişilerle bu meseleleri tartışmayı. Hele ki anlam dünyamda bir şeylere tekabül ediyorsa peşini bırakmam meselenin. Ee zaten üniversite, hocalar, arkadaşlar da bunun için değil miydi? Tartışabilmek, fikir alışverişinde bulunabilmek…"
7608,"İşte tam bu noktada akademi merdivenlerini çıktıkça çok ciddi bir problem çıkar ortaya. Birden bir tuhaflık sezersin. Sanki daha az soru sorman, az konuşman gerekirmiş gibi hissedersin ilkin. Sonra “Aa hocalarımın çoğu erkek dersin!” Daha önce fark etmediğin birçok şeyi fark eder, sorgulamaya başlarsın. Bir bakmışsın muhafazakar çevrelerde ders almak, okuma gruplarına katılmak o kadar da kolay değildir yani kadın olarak aktif katılım! Kendini suçlu hissttiren şeylerden biridir mesela seninle konuşurken hocanın yüzüne bakmaması. Ne yapıyorum ben diye düşünürken bulursun kendini ister istemez. Halbuki yaptığın tek şey diğer erkek arkadaşlar gibi okumaları yapıp sınıfa gelmek ve akademik merakını gidermek, bir şeyler öğrenmek. Fakat üzülerek söylemem gerekir ki düşünmek zorunda kaldığım şeyler -çok mu güzelim, davetkar mı konuşuyorum, niyetim mi farklı? Bu sorular can sıkıcı, tecrit edici ve aşağılayıcı tabiki.. Hayır kesinlikle abartmıyorum. Düşünsenize soru soruyosunuz erkişi hoca yüzünüze bakmıyor, ders sonrasında hocanın etrafında sadece erkekler sohbet grubu kurabiliyor, ne arkadaşların ne de hocaların sırf kadın olduğun için seni tartışmaya dahil etmiyor. Beyler, kusura bakmayın yoldan çıkarken kendi kendinizesiniz. Kimse size soru sorarken , sizinle akademik meselelerle ilgili iletişime geçerken kur yapmıyor emin olun! Erkekleri salt “eril”, evlenilecek muhtemel şahıs olarak görmüyoruz. Ve açık söyleyeyim bizim için bir tehdit oluşturmuyorsunuz, biz bunu aştık sıra sizde!"
7609,"Evet, bizim camiamız bunları bir türlü aşamadı. Siyasi davalarına destek verirken meydanlarda olmamız bir gereklilikti elbette. Ama görev tamamlanınca evlere dönmemiz bekleniyor anlaşılan. Fakat kabul edin artık kimsenin eve dönme niyeti yok. Zaten sizin keyfinize göre de şekillenmeyecek. Artık görünmez değiliz ve bu görünürlük temsili değil hakiki olsun istiyoruz. Unutmayın bir tane eşiniz olacak geriye kalanlar bir davayı beraber omuzladığınız; iş yerlerini, fakülteleri, sokakları paylatığınız insan kardeşleriniz."
7610,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7611,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7612,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7613,Yazar:Fatma Büşra Helvacıoğlu
7614,
7615,"Bir çocuk denize işiyor. Diğer taraftan bir kadın “Çek şunu şuradan, hepimiz giriyoruz bu denize be!” diye çocuğun annesine bağırıyor. Mısır satan kız sahilin başından sonuna sabahtan beri bilmem kaçıncı turunu atıyor. Cankurtaran kulesinden inmiş. Daha doğrusu hiç çıkmamış kuleye; arkadaşlarıyla sigara içerken denizdeki kadınlara “Fazla açılmayın” diye anons yapıyor. Büfeden gelen köfte patates kokusu. Sonra “Rakkas” şarkısı, neşeyle oynayan kızlar. Kadınlar evden yapıp getirdikleri sarmaları, kısırları deniz sonrası iştahla yerken kocalarını çekiştiriyor. Duş sırasında birbirlerine giriyorlar. “Allah bu ülkeye zeval vermesin” sesleri çalınıyor arada kulağıma, oğlu evlenme çağına gelmiş annelerin bakışları hepimizin üzerinde geziniyor."
7616,                                                                             ***
7617,"Herhangi bir kadınlar plajında görebileceğimiz bu manzaralara ben Esenköy’den aşinayım. Bir kısım Müslüman ve mütesettir kadının bütün yazı kocalarına hizmetle geçirmeyip kendilerini atabildikleri, genç kızların günübirlik veya hafta sonu biraz kafa dinlemek, biraz da yüzüp eğlenmek için geldiği, Marmara kıyısında dağları kekik kokan, havası mis bir köy. Çocukluğumdan beri de gidip geldiğim için bildiğim kadarıyla “kadınlar plajı” işinin ilk başladığı yerlerden birisidir bu belde. 94-95 yıllarında Erdoğan’ın meşhur ettiği, yerlileri dışında gelip gidenlerin genelde Refah Partili olduğu bir yerdi o zamanlar. Duyulmaya başladıkça tabii insanları da çeşitlendi. Ben büyüdükçe muhabbetleri de çeşitlendi. En azından eskiden içinde müzik, çocuk ağlamaları, bilezik şakırtıları, tabak çatal sesleri, kadın bağırtıları, kahkahaları ve denizin dalgaları olarak hatırladığım ses yumağının içinden hikâyeler duymaya başladım. Anne ve teyzelerimden farklı kadınlarla kendi gerçeklikleri içinde tanıştım; politik açıdan angaje bir ortamdan ziyade, doğal, kimsenin kendisinden başka bir şey olarak görünme gereği duymadığı, herkesin hemen hemen benzer dertlere sahip olduğu bir ortamı da böylelikle gördüm."
7618,"Ben daha küçükken koca kayalarla dolu, sıkış tıkış bir plajın etrafını çevirip kadınlara tahsis etmişlerdi. O zaman için günlüğü pek de fena olmayan bir para alıyorlardı girerken. Denize girmek için attığınız her adımda ayağınızı başka bir şey kesiyordu ve herkes çok iç içeydi. Köyün merkezinden epey uzağa yapıldığından iki satır keyif için buraya gelen kadınlar bir sürü minibüs parası veriyordu."
7619,"Bir zaman sonra askeriye geldi, plajı yıktı. Allah’ın denizine parasıyla da giremez olduk anlayacağınız."
7620,"Kadınlar bir yordamını bulup burayı kendi kafalarına göre korumaya almışlardı ki bu sefer orada burada kendilerini dikizleyen erkekler, denizde çok yakından geçen tekneler olay mahalline dadandı. Hatta bir kadının röntgenci adamın tekine “Ne bakıyorsun lan şerefsiz, üç göğsüm mü var benim!” diyerek mayosunu indirdiği de anlatılagelen bir hikâyedir."
7621,"Sonra başka bir kadınlar plajı kuruldu. Onun ardından bir tane daha, bir tane daha… Alanları giderek genişliyor, otoparkları ve ayrıca oturulacak yerleri oluyor, hizmetleri iyileşiyor ve giriş ücreti artıyordu. Bu beldede karışık plajların hiçbirisi paralı değilken, Türkiye’nin pek çok yerindeki halk plajlarının pek çoğu paralı değilken, Müslüman kadınlara ayrılan belli ve zaten az sayıdaki plajlar her yerde paralıydı. Üstelik içeride şezlongu, masası, çayı, sütü filan da saçma sapan fiyatlara satılıyor, kiralanıyordu. Zaten bu meseleyle ilgili her sene itinayla söylenirken, yaz sonunda babam durup durup “Yani siz şimdi denize parayla mı giriyorsunuz Allah aşkına?” diye sorunca içinde bulunduğumuz garip halin hatları daha da belirginleşti. Evet ya, denize parayla giriyorduk. Karma plajları kullanma konusunda hassasiyeti olmayan kadınlar ve erkekler herhangi bir ücret ödemezken, Müslüman kadınlara verilmesi gereken hizmet kâra çevriliyordu. Evet, serbest piyasa ne hoştu. Herkesin ihtiyacına göre bir güzellik yapıyordu."
7622,"Plajlar kaliteli hale geldikçe (suyu daha temiz, sahili daha düz yerler kadınlar plajı yapıldıkça) daha paralı kadınlar oralara gitmeye başladı; böylelikle her sınıftan kadının karşılaşma alanları daralır oldu. Ama tabii müşteriler keyif çatarken cep harçlığını çıkarmaya çalışan kızlar, bütün gün sıcakta yemek yapan büfe görevlileri, sabahtan akşama kadar gözünü sağa sola kaydırmadan masa başında gidip gelenin hesabını tutan kadınlar “her yerdeydi.”  Bu kadınların hayatlarının her döneminde çalıştıkları gerçeğinin ağırlığı her plajda karşımıza çıkıyordu. Gerçi içlerinden birisinde kapıda bir erkek duruyordu ve zaman zaman kadınların “cazgırlığından” şikâyet ediyordu. Toplu gelince indirim talep ediyorlarmış, ha bir de çok suratsızlarmış."
7623,"İşte yeri gelince şirret, yeri gelince munis; bazen çok anlayışlı, bazen kin dolu bir dünya kadın bütün yaz bu sahil şeridindeydi. Hamam dememin sebebi de bu. Şimdi artık eskisi kadar işlemeseler de hamamlar bir zamanlar kadınların haftada bir rahatlamak için gittikleri, kurtlarını döküp gerginliklerini attıkları, oğullarına kız baktıkları, dedikodu kaynattıkları yerlerdi. “Bir lüksüm bu” diyen babaannelerimizi hatırlarız belki. Hamamlar artık bundan bir 10 yıl öncesi kadar bile kullanılmazken kadınlar plajının aynı işlevi gördüğünü söylemek mümkün. Zira çok kereler “bütün sene kocalarına hizmet etmekten iflahı kesilen kadınlardan” duymuşumdur “Amaan, bir lüksümüz bu kız, ne yapalım?” cümlesini."
7624,"Bununla birlikte bu plajlar müthiş bir çöpçatanlık potansiyeli barındırıyor. Bu sene bir kadın sürekli ah vah ediyordu “Gitti oğlum, canım oğlum, kurban verdim oğlumu” diye. Neden? Gelin, oğlanı kapmış götürmüş. Hem görüşmelerini istemiyormuş, hem de “Annenlerin senden çıkarı var, ondan seni seviyorlar” deyip ortalığı karıştırıyormuş. Tabii dedim, kendi kafanıza göre iş yapmışsınız. Seçseydiniz kadınlar plajından bir kız, baş göz etseydiniz. Ölene kadar sürecek evlilik garantisi. Böyle diyorum çünkü burada yıllardır birileri birbirine uygun görülür, evlendirilir ve yıllar sonra o kadını çoluğu çocuğuyla görürsün. Evliliği kötü gidene, ayrılana hiç rastlamadım! Artık tecrübe mi konuşuyor, niyetler çok halis olduğundan mıdır nedir gençler birbirine zamkla yapıştırılmış gibi, yıllarca mutlu mesut yaşıyorlar. Bu yüzden 17-27 yaş arası (27’den sonrakilere evlenmiş boşanmış erkeklerin anneleri bakıyor galiba) kızların oynadığı dans pistinin etrafı annelerle kaplı. Hepsi Tarkan’a benzeyen oğullarına şöyle ince belli, güzel kıvıran, güler yüzlü, sakin, hamarat kızlar arıyorlar. Bu yüzden iki göbek atmaya çıktığınızda kendinizi karpuz gibi hissediyorsunuz, kurtlarınızı şöyle rahatça dökemiyorsunuz. Üstelik Tarkan’a benzediği iddia edilen oğlanın Ankaralı Turgut çıkması da olasılıklar dâhilinde. Ama keyfinizi bozmayın ha, önemli olan kaynanayı sevmek."
7625,"Makarası bir tarafa, bu plajdaki kadınları gerçekten dinlemek gerek. Birbirinden en uzak görünen dünyaların bile ortak duygularla kurulduğunu görmek için, kadınların söylemde değil de gerçek hayatta neler yapıp ettiklerini öğrenmek, anlamak için kendi dillerinden dökülen sözcüklere kulak vermek gerek. Zira kavgalarını, hikâyelerini, anlattıklarını, tavsiyelerini dinlerken hayatı dümdüz, dalgasız geçmiş diyeceğiniz bir kadının bile ne badireler atlattığını, aile içindeki dengeleri nasıl sağladığını, herkesi idare etme görevinin nasıl ona kaldığını, bunun da kendisini ne denli diri ve mücadeleci hale getirdiğini görüyorsunuz. Tabii, güçleniyorsunuz da. "
7626,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7627,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7628,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7629,Yazar: rumeysa ç.
7630,
7631,Ön Uyarı: Yazı Mustang filmiyle ilgili spoiler içermektedir. 
7632,"26 Ekim Pazartesi günü saat 11.30’da iki bebekli arkadaş Akmerkez’de Mustang’i izlemek üzere hazır ve nazırdık. Pazartesi günü, sabah sabah böyle bir şeye soyunmak benim için ancak birlikte mümkün olabilirdi zaten, sanırım arkadaşım yanımda olmasa, yeni başlamış nezlemle ve çocukla birlikte kimse beni evden çıkaramazdı."
7633,"Öncelikle Sinebebe neymiş diyenler için ön bir bilgi vereyim: Sinebebe bir Başka Sinema etkinliği. Ayda bir, Başka Sinema gösterimi yapan salonlardan ikisinde (Biri Anadolu yakasında, diğeri Avrupa yakasında olmak üzere) bebekleri 12 aydan küçük olan annelere sinema gösterimi yapılıyor. Cık cık sesleri olmadan, çocuklar rahat uyusun diye filmin sesi normalden daha az bir şekilde ayarlanarak, arada filmin en gergin sahnesinde “aba düt düt” gibi sesleri de duyarak, çocuğu da rahatça emzirerek normalde başınıza gelmesi pek de mümkün olmayan bir şeyi yapıyor, kendi zevklerinize zaman ayırıyorsunuz."
7634,"6 aydan fazla zamandır “ciddi” bir iş olmadığı sürece bebekle bir yere gitmediğim için etkinliğin kendisi, izlediğim filmden bağımsız olarak çok ama çok iyi geldi bana. Bir yandan da çocukla, sadece çocuğun sevdiği şeyler vesilesiyle zaman geçirmekten farklı olarak, kendi sevdiğiniz bir şeyi yaparken vakit geçiriyorsunuz ve bu da çok farklı ve yakınlaştırıcı bir deneyim."
7635,
7636,"Bu ayki Sinebebe gösteriminde ise bir süredir tartışılan ve Facebook haber kaynağımı bir süredir oldukça meşgul eden Mustang filmi vardı. Mustang, beş kız kardeşin Karadeniz’de bir köyde başına gelenleri konu alan bir film. Filmi izlemeden önce sadece filmin fazlasıyla “dışarıdan” olduğuna ve hatta “din karşıtı” olduğuna dair eleştiriler gözüme ilişmişti, ama filmi izlemeden, spoiler de olmasın diye eleştirileri pek okumadım. Sinebebe’de izlemiş olmanın etkisinden olsa gerek, filmin çıkışında filmden oldukça etkilendik arkadaşımla beraber. Hala da, özellikle kızların başına gelenlerin öyle gerçeklikten uzak ve aşırı olduğunu düşünmüyorum. Evet, insanlar piskopat erkekler ve bu erkeklerin gölgesinde yaşamaya zorlanan kadınlar tarafından işkencelere maruz kalıyor, akla gelmeyecek şekillerde evlere hapsediliyor ve tacize, tecavüze uğruyor, zorla evlendiriliyor."
7637,"Ama filmde eksik kalan, kafamı karıştıran çok şey oldu. Öncelikle anne ve babalarının ölümü nedeniyle babaannelerinin ve amcalarının yanında yaşayan kızların tek bir olay vesilesiyle hayatlarının cehenneme dönmesi ve öncesinde herhangi bir karşılaşma yaşamamış olmaları vurgusu ciddi bir eksiklik oluyor filmde. Filmin genelinde de “kurtulan” kızların “kurtarıcıları” ya evlilik, ya bir erkek ya da Beyoğlu’nda yaşayan bir öğretmen. Özellikle sevdiği adamla evlendiği için sonsuz mutluluğa ulaşan kızın hayatında bir kırılma, özellikle de her yerinden dram akan filmde ev içi şiddetin devamlılığına dair bir işaret vs. Bekledim ben izleyici olarak. Ne yani, şiddetten ve mutsuzluktan kaçıyorsak sevdiğimiz adamla yaşayıp sonsuza kadar mutlu mu olalım? Hakkını vermek gerek, filmde sakız yaparak, elektriklerin gitmesini sağlayarak kızlara yardım eden, “içeriden” bir hala karakteri de vardı. Ama bu karakter o kadar az vurgu alıyordu ki, filmin sonunda hatırlamak bile imkansız hale geliyordu."
7638,"Bir de son olarak en büyük gariplik, filmin, bilenler bilir, TV dizisi Küçük Kadınlar’a olan benzerliği idi. Yakın akraba tarafından tecavüze maruz kalmak da dahil olmak üzere neredeyse tüm temalar aynıydı ve film o manada özellikle üzerinden zaman geçtikçe oldukça yabancılaştırıcı bir hal aldı benim zihnimde. Ama şunu söylemem gerek, filmin dindarlara çaktığını kim söylediyse bayağı uğraşmış olacak, filmde “muhafazakarlık” hissi olsa da, din üzerinden bir söylem kurulması söz konusu değil. Varsa cidden söyleyin de biz de görelim."
7639,"Sonuç olarak, Sinebebe sayesinde izlediğimiz için etkilendiğimiz bu filme, özellikle dramatürjik ve teknik olarak getirilebilecek onlarca eleştiri var muhakkak. Ama filmde olan şeylerin şu an yaşanamayacağı gibi bir kabul bana asıl gerçek dışı geliyor. Uyanınız! Kadınlar hala yüzyıllardır benzer şekillerde şiddete maruz kalıyor, kalmaya da devam ediyor. Bunun da nedeni sadece piskopat amca değil, o piskopat erkeklikler etrafında örülen koskoca bir sistem."
7640,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7641,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7642,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7643, 
7644,
7645,"Kurulduğu günden bu yana Müslüman kadınların kendini ifade edeceği bir platform haline gelen ve birçok yazısıyla da İslami camiadan, özellikle de erkeklerden gelen yoğun eleştirilere maruz kalan Reçel Blog, birinci yılını doldurdu. Bu bir yılda çok sayıda Müslüman kadın, yazdığı yazılarla yer aldı Reçel’de ve sesini duyurma imkânı buldu. Blog yazarlarının katılımıyla iki toplantı düzenlendi ve fikir alışverişinde bulunuldu. Öte yandan, erkekler tarafından da bloga karşı “Turşu” adında bir blog da açıldı. Reçel Blog’un kurucularından Rümeysa Çamdereli ile Reçel’in bu bir yılını konuştuk."
7646,Kısaca Reçel’in sürecinden bahsedebilir misiniz?
7647,"Reçel Blog, Kadına Şiddete Karşı Müslümanlar İnisiyatifi’nde aktif olarak veya gönüllü çalışanların bir araya gelerek ortaya çıkardığı bir oluşum. İnisiyatifle herhagi bir ‘kurumsal’ bağı yok ama orada çalışırken aklımıza gelen bir fikirdi Reçel. İnsanların kendi hikâyelerini anlatması ve o hikâyeler üzerinden konuşulması gerektiğine dair bir fikir ortaya atmıştım. Zişan diye bir arkadaşımız da işin organizasyon yükünü üstlendi ve kısa bir süre sonra altı kişi, Reçel’i kurma aşamasına geldik. Sitesiyle, tanıtımıyla, her şeyini biz üstlendik; Müslüman kadınların ayrı bir mecraya ihtiyaç duyacaklarını düşünerek kurduk Reçel’i. Hâlihazırda “5 Harfliler” gibi iyi işleyen, nitelikli siteler de vardı, ama bir yandan da bu niteliklilik ve kadın gündemini her yanıyla ele alma, benim gibi yazı yazma konusunda tedirgin olan bir sürü kadını, bir adım geriye itiyordu. Biz de bu blog’la onlara da yazma imkânı sağladık. Reçel, böyle böyle bir yılını doldurdu neredeyse."
7648,"Blog, ismini tam olarak ne zaman duyurmaya başladı?"
7649,"Bir arkadaşımızın sosyal medyadaki başarısıyla ismimizi duyurduk diyebilirim. Aslında tam olarak nasıl ve ne zaman yaygınlaştığı konusunda net bir fikrimiz yok, çünkü biz bu blog’u kurarken altı kişi yazı yazacağız ve muhtemelen 20 kişi okuyacak bu yazıları diye düşünüyorduk. Sonra birden insanlar böyle bir mecranın varlığından haberdar oldu ve iki-üç hafta gibi bir sürede, yazılar akmaya başladı siteye. Biz bile yazı yazmaya çekinirken, bu kadar yazı geleceğini tahmin etmiyorduk. Öyle ki, dördüncü ayımızda, televizyon ve gazetelerden röportaj teklifleri gelmeye başladı. Demek ki bu alanda büyük bir ihtiyaç varmış ki bu kadar yaygınlaştı. Tabii ki suçlayanlar da var blogu ama ihtiyaç olmasaydı bu kadar yaygınlaşmazdı diye düşünüyorum."
7650,Neyle suçlanıyordunuz?
7651,"En başta feministlikle suçlandık. Her ne kadar feminizmin suçlanacak bir ideoloji olmadığını anlatmaya çalışsak da başarılı olamadık. Kaldı ki biz bu yola ‘feminist bir blog’ olarak da çıkmadık. Blogun altı editörü varsa, bunların üçü feminist, diğer üçü değil. Feministliği suç olarak addeden bir kitleye karşı kendini feminist diye tanımlamaya çalışan biri olarak birçok kafa karışıklığı yaşayabilir insan. Biz sadece kadınlarla ilgili bir blog oluşturmuştuk ama fazla seküler ve feminist olmakla suçlandık, özellikle de İslami camiadan ve özelde erkeklerden. Tabii benzer şekilde eleştiren kadınlar da var, mesela kadınları yoldan çıkarmakla suçlanmıştık bir keresinde. Öte yandan sosyal medyada da birçok ‘stalker’ımız mevcut diyebilirim. Bunlardan biri de Turşu. Turşu, Reçel’e karşı açılmış bir blog. Turşu’nun kurucularının erkek olduğunu biliyoruz, ancak içerikleri kimin hazırladığına dair bir bilgimiz yok, zaten en son içeriği de sanıyorum Mayıs’ta girdiler. Sonrasında barış talepleriyle ilgili son dönemde pek çok yazı girdik Reçel’e, bu defa bizi taraf tutmakla eleştirmeye başladılar. Zaten feministlikle suçlanıyorduk, şimdi bir de üstüne bir şeyin yanında olmak, onu desteklemekle suçlanıyoruz."
7652,"Blog bir yılını doldurdu. Bu bir yılda hem sizin, hem de dışarıdan yazanların blog sayesinde ne gibi kazanımları oldu?"
7653,"En temelde yazı yazmayı öğrendik diyebilirim. Onun dışında Reçel, internetle sınırlı bir yer olmasın istedik ve Stüdyo X’in tavsiyesiyle bazı buluşmalar yaptık. Şimdiye dek iki buluşma düzenledik ve yazarlarla okurlar tanışma fırsatı buldu. İnsanları fiziki olarak görmek çok farklı, bu toplantıların en önemli artılarından biri de insanın kendini yalnız hissetmemesi oldu. Kendine benzer başkalarını da görünce, ‘yalnız değilmişim’ demeye başladı herkes, bu bizim en büyük kazanımımız diye düşünüyorum."
7654,"Reçel, her geçen gün adını daha sık duyurmaya başlıyor, ilerisi için ne düşünüyorsunuz?"
7655,"Öngörümüz, yüz yüze yaptığımız buluşmaların sayısını arttırmak. Böylece, Reçel’de tartışılan konuları yüz yüze de konuşabileceğiz. Elbette yazıların da artmasını istiyoruz. Stüdyodaki buluşmalara da ilginin fazla olması, açıkçası bizi mutlu ediyor. Her iki buluşmaya da 100’er kişi katıldı ve bu bizim için çok önemliydi. Yazarların neredeyse hemen hepsi buluşmalara katılarak birbirleriyle tanıştılar."
7656,Röportaj: Vartan Estukyan
7657,Link: http://www.agos.com.tr/tr/yazi/13299/musluman-kadinlarin-receli
7658, 
7659,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7660,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7661,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7662,Konuk Yazar: Meleko
7663,
7664,"Gülten Akın’ın okuduğum ilk şiiri Ayşe Anasını Göremez idi. 12-13 yaşlarındaydım, ortaokul öğrencisiydim. Çok kötü olmuştum, çok üzülmüştüm bir çocuk annesini göremiyordu. Annemi görememek beni çok üzerdi…"
7665,"Ayşe’nin annesi Dilber, “Seyran’dan Çankaya, Çankaya’dan Seyran üç saat ‘He vallah.’ dizleri kırılır.” üstüne de kocasından dayak yerdi. Şairin bu defa anlatmak istediği bana dert olmuştu. Ayşe için üzülmüş, şiiri defalarca okumuştum. Okul kitaplarının vazgeçilmezi olan “jeopolitik konumundan ötürü her an saldırıya uğrayacağı için uğrunda ölüp, öldürmemiz gereken vatan” şiirlerinden sonra çok şaşırmıştım —o zaman tabii böyle düşünmemiştim…"
7666,"Bu şiir daha başkaydı… Şiirin ne kadar da güzel olduğunu düşünmüştüm. “Başkası” vardı bu defa… ve bu başkasının yaşadıkları üzüyordu beni. Yoksulluğu anlatıyordu, köyden kente göçmüş insanları… Ellerin uzanmaya çekindiği yer sofrasındaki o tek portakalı… Portakal yerken suçluluk duygusu kaplardı içimi, soymadan önce salak salak elimde evirir çevirirdim. Turuncu rengi korkuturdu beni, fazla renkli gelirdi, sofra gözümde canlanırdı, tüm ihtişamıyla sofranın ortasında tek bir portakal… Portakala kızardım suç onunmuş gibi…"
7667,"Birini sevmenin birdenbire değil de usul usul olması gerektiğini düşünürdüm…Çünkü şair böyle söylüyordu; yıllarca buna inandım, böyle olması için gayret sarf ettim. Doğru söylemiş. Birdenbire sevenler, birdenbire sevmeyi de bırakabiliyorlardı.  Bu dünyanın ezilenleri olarak en çok kadınları ve çocukları anlattı. O yazdı biz de sayesinde gördük. Şiirleriyle büyüdük. Üzerimizde hakkı çok, hakkını helal etsin."
7668,“Ben yoruldum gidiyorum / Kendi endişeni kendin seç”
7669,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7670,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7671,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7672,Konuk Yazar: Kaldırım Tanrıçası
7673,
7674,"+Abi kız güzeldi, fena değildi yani, ama doğaldı böyle, çok bakmazdı kendine. İşte ben de sıkıldım biraz, ayrılık sinyalleri vermeye başladım. Ya bi’ baktım bu böyle miniler giymeye başladı, bir makyaj yapıyor, ama acayip seksi bir şey oldu yani. Ben kıza âşık oldum. Sürekli görmek istiyorum. Aradan birkaç hafta geçti, bu bi gün geldi yanıma, ben ayrılmak istiyorum dedi. Nasıl ya dedim. Ben seni tek kaşken sevmiştim, gitme dedim ama durmadı gitti.”"
7675,"+Bir keresinde de başka bi kızla tanışmıştım. O zaman da çıktığım bir kız var. Neyse bu tanıştığım kızla birlikte oldum. O kızla birlikteyken arada birkaç kızla daha beraber olmuştum. Çok aldatmışım kızı harbiden şimdi bak, düşününce…”"
7676,-Çok mu memnunsun yaptıklarından peki?”
7677,"+Ya memnun olmak değil de… Bence sevgililerin birbirinin her şeyini bilmesine gerek yok. Ne gerek var abi, onu o gün, o gece yaşıyorsun gidiyor. Seninle ilgili bir durum, özel bir durum.”"
7678,-Ama sonuçta yalan söylüyorsun?”
7679,"+Sayılmaz kızım bu. O an yaşıyorsun, geçiyor."
7680,+ Şimdi Merve’yi hatırladım böyle deyince sen. O kıza da ne çektirdim yaa.
7681,-Ne çektirdin?
7682,"+Ya sonuçta çok kıskandığım için bütün arkadaşlarıyla ilişkisini kesti benim yüzümden. Kimseyle görüşmemeye başladı. Şimdi ayrıldık, ben hayatıma devam ediyorum, onun etrafında kimse yok. Benim yüzümden. Kızın hayatını mahvettim ya. Ama çok seviyordum biliyor musun? Çok âşıktım yani."
7683,"-Peki, Merve’yi aldattın mı hiç?"
7684,"+Yok, Merve’yi aldatmadım. Yani tek bir kere bir kızla yattım da, o aldatmak sayılmaz."
7685,"-Çüş artık, ne demek sayılmaz?"
7686,"+Sayılmaz, çünkü hiçbir şey hissetmedim yattığım kıza."
7687,"En fazla 18 yaşındaki liseli genç, çocuk, ergen, ama en çok da çocuk, boru gibi, daha oturmamış, daha herkesi parmağında oynatabileceği düşündüğü o ses tonuyla böyle söylüyor; benimse aklıma birkaç sene önce ses tonu oturmuş, tok, etkileyici bir adamdan, 35 yaşında, hayatta yaşadıkları benim boyumu kat kat aşan bir adamdan duyduğum cümle geliyor:"
7688,-Birlikte oluyordum ama bir şey hissetmiyordum. Bunu anlaman zor.
7689,"Bu cümle karşısında öylece durduğumu, “Ne diyorsun be sen” diyemediğimi, kapıyı çekip gidemediğimi, “Nasıl yani” diye soramadığımı hatırlıyorum. Sadece “Kızı kullanmışsın” demiştim."
7690,"Liseli çocuğun söylediği suratımın ortasına bir yumruk gibi oturuyor. Gözlerim sinirden doluyor. Çocuk erkekler açısından da toplum açısından da çok normal bir şey söylüyor. Aynı çocuk 35 yaşında da bunu söylüyor, 50 yaşında da söylüyor, 60 yaşında da."
7691,"İki sene önce veremediğim tepkiyi bu çocuğa veriyorum, dişlerimi sıkıp kafeden çıkıyorum."
7692,Erkeklerin içinde ergen ölüleri.
7693,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7694,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7695,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7696,Konuk Yazar: Rümeysa Mutlu
7697,
7698, 
7699,"Çoğu zaman içine kapanık bir çocuk olduğum o yaşlarımı iyi hatırlarım.  Kardeşim olduktan sonra bu hâl daha da artmıştı. Bilmem, belki de “Kıskanıyor kardeşini.” lafları yüzünden kıskançlık duymaya başlamıştım. Ailem de bütün ilgisini o tatlı ve küçük bebeğe gösteriyor gibi gelirdi bana. Hep bir köşede unutulmuş hissederdim."
7700,"İlkokula başladığım günü hatırlıyorum; kendim gitmiştim. Herkes annesine sarılıp ağlarken ben sessizdim. Zamanla benim için “O artık okula gidiyor, o artık büyüdü.” demeye başladılar. Bunun anlamını çabuk kavramıştım. Aileme göre artık her şeyi yapabilmem, her konuda eleştirilebilmem gerekiyordu. Çünkü ben ablaydım."
7701,"Ortaokula gitmeye başlayınca bir sosyal çevrem olduğunu fark ettim. Çok başarılı  olmasam da ailemin bir şekilde bana aşılamış olduğu “Her şeyi yapar.” bilmişliği beni girişken kılıyordu.  Bu yüzden okulda tanınır ve öğretmenlerimin çoğu tarafından sevilirdim. Bu benim için önemliydi. Gelgelelim ailem öğretmenlerimin kötü denilemeyecek, hatta iyi sayılabilecek yorumlarını alır “Veli toplantısında rezil olduk” demeyi tercih ederdi.   Çünkü onlar başarısızlığa asla alışık değildi; başarı çıtaları da çok yüksekti. İki ablam vardı, ikisi de gece gündüz ders çalışırdı. Çok iyi yerlere gelip yurt dışında iş hayatına atıldılar."
7702,"Bir de abim vardı. Herkesçe hatırı sayılır bir mesleğe sahipti. Emrinde hizmetçileri, şoförü… Velhasıl bunca başarılı evlattan sonra bütün dikkat üzerimdeydi. Sürekli benden bir şey olmayacağı imalarına maruz kalırdım. Bunları duydukça sinirlenir, kendimi gösterme isteğiyle dolup taşardım. Mesela yüzümü boyayıp anneme gider ateşim var, derdim. Kendi kendime zarar verip dikkat çekmeye çalışırdım."
7703,"Böyle böyle sevgiyi de dışarıda aramaya başladım iyice. Buldum da. Evde bana yer olmadığını hissediyordum. Her gün eleştirilere, kötülemelere maruz kalıyordum. Yaptığım ‘hiçbir şey’ kabul görmüyordu. Fakat dışarıdaki hayat öyle miydi ya?  Benim yerimde olmak isteyen bir sürü çocuk vardı. Dışarıdan ailemi görüp ne kadar “medeni” olduğu söylerlerdi. Hele babam ne kadar da yumuşaktı öyle… Gelin görün ki babam sadece dışarıya yumuşaktı."
7704,"Ortaokulda intihar etmeye çalışmıştım. Çocuktum işte! Dini eğitimime pek parlak diyemeyeceğim, zira sadece “Elâlem ne der?” kaygısıyla yönlenmişti. Sırf bu yüzden yazın camiye giderdim. Tabii üzerimde kısa kollu, bacağımda şort.  Yalnızca millet benim de camide olduğumu görsün diye. Hâlbuki ailem çok dindardı. Mesela büyük ablamın belli bir yaştan sonra pantolon giymesi yasaktı. Gerçi üniversiteyi kazandıktan sonra güya ortama uyum sağlayabilsin diye giyimine  kuşamına kimse karışmadı!"
7705,"İntihar meselesine geri döneyim. Ben intihara kalkıştıktan sonra duydum ki okulda beni seven bir çocuk da bu işe kalkışmış. Tabii bütün okul ayağa kalkmıştı. Çocuğun danışman hocası babamı arar, sınıf öğretmenim anneme anlatır… Bu arada, ben bileğimi kesmiştim. Yani yöntemim buydu. Jileti de annemden istemiştim ve vermişti. Olay gecesi evde yoklardı. Kısa keseyim; pek de hatırlamak istediğim anlar değil zaten."
7706,"Bütün bunların sonucunda ailem beni okuldan alma noktasına geldi. Ama, Allah rahmet eylesin,   müdürüm bana baba gibiydi. Okulumu iki yarışmada birinci getirmiş, televizyonlara çıkmıştım ama ailem beni televizyondan bile izlemeye tenezzül etmemişti. Şimdilerde küçük kardeşim sınıfında bir şey yapsa okuluna kadar gidilir, alkışlanır. Hakeza diğer kardeşlerim. Evde çok söz hakkım yoktu, belki o yüzden dışarıya karşı bu kadar açıktım. Bana hep “Senin karşında şu oturuyor, bu oturuyor, sana laf düşmez.” derlerdi. Hâlbuki o konu okuduğum bildiğim konudur. Ama nafile… Bana böyle davranırlardı ama abim şu şu okulları kazanmış biriydi, şunlarla oturup kalkmıştı. Bu ve bunun gibi pek çok şey yaşadığım yıllarda liseye hazırlandım. Sonunda kendimi bir düz lisede, hatta düz liseden de beter bir yerde buldum.  Berbat bir ortam. Araştırılmadan kurban edilmiştim. Tabi liseyle ile birlikte gelen “örtünme” baskısı. Bir anda. Hiçbir şey söylenmeden. Anlatılmadan. Şiddetle.  Allah’tan 10 saatim okulda geçiyordu. Eve gelip uyuyordum. Sabah erkenden çıkıp gidiyordum. Ama tabi o kadar kolay değil Ayşe Fatma Hayriye teyzenin görüşleri ve yorumlarından kurtulmak. Onlar en önemlisi. Her neyse. Bir tür baskı ile örtündüm. Yarım  yamalak. Her günü tek tek sayarak. Lisedeki ortamım, arkadaşlıklarım, günahlarım. Hepsinin tek sorumlusu ben miydim? Eve benim için gelen psikolog ve babamın arkadaşı olduğunu bağıran tavırları. Ağlama seanslarım. Annemin “Ne var, ne oldu, bir sus!”  halleri."
7707,"Eve artık daha geç gelmelerim. Ağlamaktan çok asiliğim. Odama girince boğazımdaki düğümü gözyaşlarımla atışım. Lisenin sonlarına doğru daha sık “Bundan bir şey olmaz.” laflarını duymaya başladım. Özel derslerime gitmiyordum. Para vermeyin, diyordum. Ders çalışmıyordum. Hocalarım da ümitli değildi benden. Uyumak istiyordum. Sadece uyumak. Ara ara sigara içer olmuştum. İlk sigaramı babam vermişti, “Ama başka içmek yok.” demişti. Bağımlı olmadım. Sadece arkadaşlarımlayken içiyordum. Bir de açık olduğum zamanlar. Çünkü örtüme saygım vardı. Tam olarak ne olduğunu bilmesem de…  Bu arada birkaç yerden kısa film oyunculuğu, mankenlik gibi teklifler aldım. Bunu aile gündemine getirmeye bile gerek yoktu. Zaten yüz karasıydım. Bu onlara çok fazla gelirdi. Dört yılım daha böyle saçma sapan şeylerle geçmişti.  Sonra üniversiteyi kazandım. Allah’ın yardımı ile bir şekilde girdiğim fakülteye daha bilinçli gitmek istiyordum. Tabi ailem inanamadı benim kazandığıma. Gerçi ben de inanamamıştım. Önce örtümü oturtmak istedim. Kısmen de olsa başardım. Ama yine de tam olmamıştı. Evden ayrılırken bir hüzün çökmüştü üzerime. Biliyordum ki giden kıymetliydi. Ya Allah bismillah deyip yola düştüm. Kardeşim, canım, çok ağladı. Öyle alışmıştık. Ailede en çok sevdiğim kişi oldu. Kimsenin onu incitmesine dayanamazdım."
7708,"Üniversitede makyaja başladım, sonra dar giyinmeye. Açılmayı düşündüm. Pek çok ortama girdim. Her türlü insanla tanıştım. Gülerdim, neşeliydim. Yaşadığım şehrin yerel bir dergisinde resim yapıp deneme yazmaya başladım. Bölümümle alakası yoktu ama yetenekliydim. Önceleri söylemedim aileme. Sonra öğrenmişler. Resme zaten soğuk yaklaştıkları için yazılarıma da bakmamışlardı. Hatırlıyorum da tatillerden birinde annem “Oku bakayım birisini” demişti. Çok heyecanlanmıştım. “Elâlem ne dersin?” isimli yazımı okumaya başlamıştım.  Daha yarısına gelmemişken annemin telefonu çalmış, yazıyı yarım bırakıp kalkıp gitmişti. Daha sonra hatırlamamıştı bile."
7709,Bir tesettür butiğinden teklif aldım bir ara. Bu sefer çalışmak istedim. Ama babam “Kendini göstermeye çok meraklısın galiba.” dedikten sonra isteğimi yuttum. Aklıma küçükken babamın şimdilerde taciz sayılacak hareketleri geliyordu. O zamanlar sevgi gösterisiydi gözümde. Ama ruhuma bu denli işleyeceğini ne bilirdim!
7710,"Beni sosyal çevrem kurtarıyordu. Komiserden, dönerciye pek çok tanıdığım vardı. Ama derslerim o kadar iç açıcı değildi. Ortalama bir öğrenciydim. Zaten hiçbir zaman bizim evin çıtasını aşamayacaktım. Büyüklerim en özel üniversitelerde burslu okumuşlardı; beri yandaysa ömrü boyunca okulla arası iyi olmamış ben vardım. Artık pes etmiştim. Beni takdir etmelerini de istemiyordum. Sonra birini tanıdım. Beni manevi olarak da ayağa kaldırdı. Artık daha düzgün örtünüyordum. Niçin örtünmem gerektiğini anlamıştım. Okulu bitirebilmek ve sevdiğim adamla evlenmek için daha çok çalışıyordum. Sonunda okulum bitmişti. Ailem mezuniyetime gelmemişti.  Kardeşime de izin vermemişlerdi. Babam benden memnun değildi. Tekrar üniversiteye hazırlanmamı ve tıp okumamı istiyordu. Zaman zaman da “Sen yaparsın” diyordu. Tıp okumak istemedim, tekrar üniversiteye girmek istemedim. Babam benimle uzun zaman konuşmadı."
7711,"Sinir hastası olmuştum. Yanımda sadece sevdiğim adam vardı.  Şimdi nişanlıyız. Ama ben evlilikten korkuyorum. Annem ve babam gibi her gün birbirini yiyen fakat eve bir yabancı girdiğinde cennet bahçesiymiş gibi davranan bir ailem, evim olsun istemiyorum.  Babamın paraya ve rütbeye doyumsuzluğu, mükemmel olma çabam. Annemin hiçbir şeyden mutlu olmayışı… Daha pek çok şey. Kitaplarda, internette pek çok yazı okuyorum evlilikle ilgili. Severek evlenen insanların sonradan nasıl değiştiklerini okuyorum. Sonra bin bir eleştiriye rağmen o adamın yanımda dimdik durup bana göğüs gerişini anımsıyorum. Doktorun verdiği ilaçları o adamla nasıl bıraktığımı düşünüyorum. “Değişir mi ki” diyorum. Dua ediyorum.  Mükemmel bir insan olmadığımı, elbette pek çok hatam ve yanlışım olduğunu kabul ederek evliliği bir kurtuluş olarak görmeli miyim gerçekten? “Senin kararın, bu durumda biz karışmayız” diyen bir ailenin evladı olarak kalmaya devam mı etmeliyim? Aslında şunu söylemek istiyorum: Çocuğunuz da benim gibi böyle sorunlar yaşamasın. Ne olur, ne olur bir kelime dahi söylerken dikkat edin. Ben yaşadığım bütün bu şeylerin sonucunda babam ne dese cevap veren ve bundan gocunmayan bir insana dönüştüm. Eskisine nazaran mutluyum. Ezilmiyorum. Kendimi ezdirmiyorum."
7712,"Baba hakkını biliyorum ama o da biraz evlat hakkı bilsin istiyorum. Ruh sağlığım bozuk şekilde evlenip kimsenin hayatını mahvetmek istemiyorum işte.  Bilmem, çok mu alınganım çok mu duygusalım ama bir şeyi biliyorum: Ben de Allah’ın yarattığıyım. Bütün bunların üstesinden gelmek için ne yapsaydım?  "
7713,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7714,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7715,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7716,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7717,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7718,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7719, 
7720, 
7721,Yazar: Meryem Selva
7722,“Siz kadınlara elini verirsen kolunu kaptırırsın.”
7723,“Fazla ilgi kadını şımartır.”
7724,“Kocansam bana itaat edeceksin!”
7725,"“Hep şikâyet, hep yorgunluk, hep bir istek, senin gözünü bir doyuramadım.”"
7726,"“Kadın ol biraz, kadınlık görevlerini yap!”"
7727,“Cehennem siz kadınlarla dolu!”
7728,"Tam da Levent Yüksel’in Dedikodu şarkısı çalınmaya başlamışken kulaklarımda, sihirli cümle çıktı dudaklarının arasından: “Elma bekledim ARMUT çıktın!”"
7729,                                                                                   ***
7730,"“Haşeşot, karpuz, yaban, bal, kış, limon, deveci, Ankara, bardak” derdi teyzem küçükken bize armut soyarken. Karadeniz’de armudun çeşidi boldu. Eniştem, dayım ve babam için bir şehir ya da bir ülkenin güzelliği armudundan anlaşılırdı. Batum’a gittiklerinde armut ağaçlarını anlatırdı babamla dayım. Çiçeklerinin güzelliğini, meyvelerinin büyüklüğünü… Eniştem, “Anlat anlat neden almadinuz gelirken?” derdi sitemle gülerek. Hep birlikte Hacca gittiklerinde bile bir armut hikâyesi getirmişlerdi bize. Şeytan taşlarken kimse su bile bulamayınca, yan arabadan yesinler diye birileri onlara elma atmış, eniştem de “Armut yok mu armut?” diye seslenmiş Türkçe. Bir de bakmışlar kucağında kocaman bir armut!"
7731,"Sonra ben de hatırladım bir armut çeşidi. Çocukken köyümüzde armut ağaçlarında gezinir toplardık. Bakmazdık hiç olmuş mu olmamış mı diye. Bulduğumuzu poşete atardık. “Ciğerli armut” derdi annem çok olmuş bu armutlara. “Yemezseniz hemen bozulur.” “Bu kadar çok toplanmaz.” Sonra hep ineğe, tavuklara yem olurdu bizim armutlar."
7732,                                                                       ***
7733,"Ben bir elmaymışım. Güzel, bakımlı, zengin, kültürlü, güler yüzlü, iyi kalpli, temiz, enerjik, hamarat… Armut çıktım. Anlayışı kıt, görgüsüz, düşüncesiz, hep yorgun, alık, fesat, açgözlü bir Melahat…"
7734,                                                                       ***
7735,"ELMA: Kadın dediğin evde oturur, ne olursa olsun yemeğini yapar, çocuğuna bakar, kocasını güler yüzle karşılar, onunla hiçbir sıkıntısını paylaşmaz. “Zeki, çevik ve ahlâklı.”"
7736,ARMUT: “Stepford Kadınları”na hoş geldin o zaman!
7737,"Buyur, otur, izleyelim, canlı canlı."
7738,Ve paaat! Armut evden çıktı.
7739,                                      ***
7740,Ben bir armuttum! Üstüne üstlük bir de meyvem vardı.
7741,Ben bir armuttum! Meyvesi sufle bebek.
7742,Ben bir armuttum! “Çocuğunu doğur öyle git o zaman.”
7743,Ben bir armuttum! “Aaa sezeryan mı doğurdun? Doğuramadın mı? Biz fırt dedik doğdu.”
7744,"Ben bir armuttum! “Mama verme çocuğa, meme ver.”"
7745,"Ben bir armuttum! Çocuğumu emzirmeye bir kadın evime geldi, habersiz."
7746,"Ben bir armuttum! Evli, okullu, çocuklu."
7747,Ben bir armuttum! Rekorum yağmurlu havada on bir vesait!
7748,Ben bir armuttum! Kanepede uyuyakaldım geceleri üstüm açık.
7749,Ben bir armuttum! Mezuniyetime “O” gelmedi.
7750,Ben bir armuttum! Fermantasyon bilgim olmadığından bir kavanoz reçeli berbat ettim!
7751,Ben bir armuttum! Hastalandığında çocuğumu doktora götürdüm.
7752,Ben bir armuttum! Çocuğum ağlıyor diye sen üzerime yürüdün.
7753,"Ben bir armuttum! Sarmayı sarmadım, tez yazdım."
7754,Ben bir armudum! Armudun iyisi Rus’tu.
7755,Ben bir armuttum! Koca bir yalana inandım:
7756,“Hiçbir kadına sana baktığım gözle bakmadım”
7757,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7758,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7759,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7760,Yazar: Nur Zelal Ceylan
7761,
7762,"İlim süzgecinden damıtılıp tecrübeyle yoğrulmuş bir sırrın bilgisine vâkıf, gönlünü Yaradan’a, yüzünü toprağına dönmüş insanların torunlarıydık; sesinin yankısı cılız, akla karanın kalın sınırlarında hayatı sıkboğaz etmeye ayarlı, dilini kemikten sıyırmış tahammülsüzlere ne zaman dönüştük? Ne zaman bir çift gülen göz olmayı yitirdik dost bir bakışta? Bu savurganlığımızın bizi sürüklediği yörüngede kaybettiklerimizin çetelesini tutmaktan hangi zaman diliminde vazgeçtik ve vazgeçtik kendimizden bile? Bilmiyordum."
7763,"Bir süredir bu tatsız sorularla boğuşan belleğime ata ruhlarının hikâyelerini tarattırıyordum, evet. Bulduğum tüm ipuçlarında yitirdiklerimizin resmi vardı, bir yapboza dönüşmüş ve dönüştükçe gerçeğinden kopmuş silik bir resimdi sonunda işte. Bütün bu iç sancılarının kaynağında yerine oturmamış ve gün ışığına çıkmamış gerçekler vardı. Hissediyordum."
7764,"Sonunda bir gece, kalbimin derinliklerinden bir ses yükseldi: “Yüzünü doğduğun topraklara dön, aradığın sır kendisini o kıraç toprakların koynunda saklıyor.” Bu sese kayıtsız kalmanın imkânı yoktu ve yolculuk kaçınılmazdı. Ertelenemez bir zorunluluk gibi."
7765,"Kulağımda yankılanan ses, görünmez bir rehber gibi irademi esir aldı sanki. Bir uzun yol otobüsünden indiğimde, nereye gideceğimi biliyor gibi adımlarım canlandı. Midyat’ta, çocukluğumun dar sokaklarından geçerek vardığım kapıda ilk defa başımı kaldırdım ve içimi yoklayan ürpertinin eşliğinde molla dedemin mezarına diz çökmüş halde buldum kendimi. Oraya hangi dürtüyle gelmiştim ve aradığım cevabı sessizliğin bekçilerinde bulmayı ummak delilik miydi? Zihnimdeki bütün kelimeler uçuşup gitmişti sanki. Sadece içimde bir alevli hasretin izleri ve dedemin kalbimdeki esrarlı sûreti…"
7766,"Neden sonra kalktım, dilimdeki son dua bir vedanın hüznünü taşıyordu. Aynı sesi tekrar duyar gibi oldum, mezarlığın paslı kapısını sessizce kapatırken. Sokağın diğer ucundan bana doğru ağır adımlarla yaklaşan yaşlı bir amca dikkatimi çekmişti. Sanki aynı gizemli sesi takip etmiş ve aynı kapıda buluşmuş gibiydik. Tam karşıma geldiğinde durdu; son derece yumuşak ve sevecen bir sesle bana, mollanın nesi olduğumu sordu. Torunu olduğumu öğrenince bakışlarındaki sevecenlik yılların tanışıklığına dönüştü ve uzun bir sohbete daldık. Konuşmanın neresinde bilmiyorum, aniden duruverdi, gözlerimin içine baktı ve beni geçmişinde bir yolculuğa çıkardı. Dedemin meclisinde çok kere bulunmuştu ve oradan her ayrıldığında aynı hatıraya takılı kalmıştı zihni. İçimdeki ses sustu, soluğum kesilir gibi oldu bir an. Duyduklarım ruhumu bedenimden sıyırıp bir başka boyuta taşıdı beni. Aynı cümleyi ayakta durmakta zorlanan yaşlı amcaya kaç defa kurdurduğumu hatırlamıyorum."
7767,"O âna dek, çevresinde büyüleyici bir saygı ve terbiye halkası oluşturmuş bir şahsiyetin, dedemin sırrının şifrelerini çözebilmek için adeta bir hafiye gibi iz sürmüştüm tarihin sayfaları arasında. Sonunda hiç ummadığım bir yerde karşıma çıkarılan bir insanın, hem de bir Yezidînin şahitliğinde geçmiş aydınlandı ve ruhum bütün soruları elinin tersiyle itip tek bir cevaba açtı kapılarını."
7768,"Evet, bir zamanlar ilkeler manzumesi üstüne bina edilmiş hayatlar yaşanıyordu. Evet, sınırları ha deyince kolayca aşılabilen hayatlar değildi onlarınki. Dinlerin bile birbirine dönüşmeden harmanlanabildiği ve rengini yitirmeden kendini ifade edebildiği bir ortamda çatışmadan ve en önemlisi incitmeden yaşayabilmenin bir formülü vardı. İşte bu formül bir tek cümlenin bana anlattığı hikâyede gizliydi."
7769,"Euzubillahimineşşeytanirracim…  Molla dedem herhangi bir toplulukta konuşurken, eğer o toplulukta Yezidîler varsa dilinden hiç düşürmediği bir cümleyi kullanmamaya özen gösteriyordu: Euzubillahimineşşeytanirracim…"
7770,"Her ne kadar bâtıl olduğuna iman etmiş olsak da Yezidîlerin yüreğini incitecek, toplulukta inançlarından dolayı onları rencide edecek ve tahkir edilmelerinin önünü açacak bir duruma sebebiyet vermemek adına yapılan bu hareket, kimimize göre bir hakaret vesilesiydi oysa. Biz ters yüz edilmiş hayatlar yaşarken, bu hareket ne kadar anlaşılırdı!"
7771,"Nasıl anlatılırdı o Yezidî amcanın tarihe tanıklık eden bakışlarından taşan minnet, hangi kelimeler karşılık gelebilirdi sesindeki titrek tebessüme?"
7772,"İslam’ın en kuytuda kalmış kurallarına bile sıkı sıkıya bağlı, “Bu kadar da olur mu kardeşim?” serzenişlerinin muhatabı bir kanaat önderinin, bu hareketiyle neye işaret ettiğini kurup durdum kafamda. Sonuçta şeytana tapan insanlardı onlar; yani bâtıla, yani lanetli olana… Buna rağmen inançlarına gösterilen bu özen nedendi?"
7773,Euzubillahimineşşeytanirracim: Şeytanın şerrinden sana sığınırım Rabbim.
7774,"Hayır, Yezidînin gönlündeki şerri bile dilinde lanete dönüştürmeyen bir yaklaşımı anlaşılır kılma çabası bugünün dünyasında öyle kolayca yenilir yutulur bir şey değildi elbette. Bir arada yaşamanın sırrı, birbirlerinin gözlerine bakabilen insanların varlığında saklıydı, dilinde keskin bir kılıcın can yakan öfkesi olmadan."
7775,"Ata yurduna veda ederken, dağılmış gibiydim. Kin ve öfkenin dağladığı bir dünya beni bekliyordu, bir de kızımın gözlerinden içime akan hüzün. Bu hüznün asaletine gölge düşürmemek adına direnmeliydim kinin bileylediği kılıçlara, kalemimle…"
7776,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7777,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7778,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7779,
7780,"Pek sevgili Reçel okurları,"
7781,"Reçel maceramıza başlayalı 1 yılı aşkın zaman oldu. Bu zaman zarfında gün itibariyle toplam 205 yazı ve 1.458 yoruma sitemizde yer veriyor olmak cidden çok farklı bir tecrübe bizim için. Kadınların, bilhassa da Müslüman kadınların kendi sözünü söylemesi derdiyle çıktığımız bu yolda, en başta tahmin ettiğimizin çok çok üstünde geri dönüşler aldık, 92 adet konuk yazar yazısı yayımladık. Bu durumdan hareketle de “Reçel bizim olmaktan çıktı” dedik bize soran herkese."
7782,"Ancak bu bizim olmaktan çıkma halini biraz abartmış olacağız, hayatın bize getirdiği temponun ve gelgitlerin etkisiyle işimizi eskisi kadar “iyi” yapamadığımızı fark ettik. Bu farkındalıkla birlikte Reçel’in şeffaflığına yaraşır bir şekilde gidişatı ve son durumu sizinle paylaşmak, “bizlerin” olarak Reçel konusunda sizlerden destek istemek derdine gark olduk, Reçel’in okurlardan bize yansıyan heyecanla devam etmesi için daha çok elin reçel kazanına değmesi gerektiğini hissettik."
7783,"Neredeyse Ramazan’dan beri yazılarına dönüş yapmadığımız, maillerini gözden kaçırdığımız, kırdığımız herhangi biri varsa kendilerinden af diliyoruz. Toparlanıyoruz, Reçel’in hem bizim için hem de okuyanlar/yazarlar için ifade ettiği değeri biliyoruz ve ona yaraşır bir dinamiğe ulaşmayı dert ediyoruz. Umarız Reçel’in her geçen gün yenilenen ve kendini arayan halinde bu süreç bir olgunlaşma ve serpilme olarak karşılık bulur."
7784,"Not: Hadi biz editörler az çalıştık tamam da, siz niye yazmıyorsunuz sevgili okur :)  Eskiden maillerimize sel gibi akan yazılar yerini damlalara bıraktı, Reçel “biz” olmadan tatsız tuzsuz; haberiniz olsun."
7785,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7786,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7787,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7788, 
7789,Yazar: Betül Ö.
7790,
7791,"Berlin’deyim, Suruç patlamasında olduğu gibi uzaktan izliyorum, beynim donuyor. Dünya dönmüyor bazen. Ölen insanları ve ailelerini düşününce hıçkırık yapışıyor boğazıma, yutuyorum. Ağlayan göremiyorum ekranda, Allah’ım ne kadar güçlüler diyorum. Benim ağlayışım suçluluk ve çaresizlikle dolu. Kan, kan, kan… Doymadı bu toprak, doymadı insanlar diyorum. Haberleri izlememeye karar veriyorum, tüm haber sitelerini takibi bırakıyorum, kaçıyorum. Kaçmak ne kolay bir de ölmek!"
7792, 
7793,"Bir fotoğraf dolanıyor internette, zırhlı bir aracın arkasına bağlanmış sürüklenen bir insan var fotoğrafta. Sonra bir başkası düşüyor, bunda insan yok sadece araç var: “Fotoşop, tek amaç siyaset ve hükümeti karalamak” yazıyorlar altına. Anlayamıyorum. Ama şunu biliyorum ve bunun acısını çekiyorum: mümkün, yaparlar, öldürür ve arabaya bağlarlar! Yaparlar Allah’ım! Zulmederler, ölüye bile zulmederler. Yapıyorlar da."
7794, 
7795,"Siyaseti sevmiyorum, olmaz olsun! Ölenler öldükleriyle kalmıyor bir de siyasete kurban gidiyor. Ölüm haberini en acı şekilde haber alıyor anneler, babalar. İki taraf da şehidine ağlıyor. İki şehitte kutsanıyor, ölemiyor bir türlü. Ankaradaki patlamayla alakalı gördüğüm ilk tweet; sorumlunun kim olduğuma yönelik tahminlerle doluydu. Daha ölü sayısı net değilken! Ölüler bile öldüklerini bilmiyorlarken daha siyaset yapılıyordu üzerlerinden. Benzeleri geldi aklıma, hiç bulunamamış suçlular ve çok yakında toprağa verilenler. Ağlamak istedim, saatlerce ağlamak istedim. Bağıra bağıra. Doymadık kana, doymadık! Barış, ah barış ne kadar daha kurban alacaksın bu topraklara gelebilmek için! Kana doymayan bir yaratık var içimizde. “Kendi kendilerini öldürdüler” diyebilecek kadar caniyiz. Ama durun! Bunu da beklerim zaten. Yaparlar, lanet olsun yaparız! Hepimiz yaparız! Küçücük çocuklar üzerinden siyaset, edebiyat yapıyoruz biz! Bazen diyorum ki: ” Bir felaket olsa, derdimiz deprem, yangın, tsunami olsa. Birbirimizi öldüremezdik o vakit. Yaralarımızı sarardık.” Bu böyle geldi ama, bu topraklara çok tanıdık kan! Böyle gidecek demeyeceğim! Buna inandırmak isteyenlere inat! Biliyorum, inanıyorum, ölenlerin hatrına inanıyorum. “Burnu bok kokusuna alışan, gül kokusunu alamaz.” Barış için mücadele verenler gül kokusunu alanlar, biliyorum, mücadeleleri kazanacak!"
7796, 
7797,"Dua etmeye gücüm kalmadı, tüm beddualarım zulmü yapanlara ve ortak olanlara! Kanlı elleriniz sizi açığa çıkartsın!"
7798,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7799,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7800,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7801,Yazar: Feyza
7802,
7803,"İnsan en çok en yakınındakine yanıyor, en yakınındakinin acısından korkuyor. Uzaklaştıkça acı da ölüm de istatistikten ibaret kalırken, yakınlaştıkça kelimeler kifayetsiz kalıyor."
7804,"Barış siyaseti yürütmek, uzak acıları yakın eylemekten geçiyor. Başka bir tarihi kendinin eylemekten. Toplu ölümlerin, zulmün ve direnişin tarihine kendini yerleştirmekten. Geçmişe dönük bu hesaplaşmaya girmek zor olmasına zor da, Türkiye’de savaş bir türlü durmuyor, geçmiş geçmişte kalmıyor. Bir tarihi yakın eylemeye çalışırken bir bakıyorsun ölüm burnunun dibine gelmiş. Bir sabah uyanıyorsun, arkadaşlarının, arkadaşlarının yakınlarının, uzaktan tanıyıp sevdiklerinin, tanısan çok seveceklerinin tam ortasına kalleş bir bomba düşmüş. İşte o zaman uzaktakini ne kadar yakın eylediğini fark ediyorsun. Arkadaşlarımı öldürüyorlar diye dövünürken, ölenleri arkadaşın eyliyorsun."
7805,"Ankara katliamından sonra saatler ilerledikçe daraldık. Daraldıkça eş dost birbirimize sığındık. Yakınlarını kaybedenlere ağladık, kurtulan arkadaşlarımızın haberlerini aldıkça rahatladık. Sonra bir grup kadın buluşup, helva kavurup birbirimizle taziyeleştik. Kalktık, İstanbul’un çeşitli mahallelerinde kurulan taziye yerlerinden birini ziyarete gittik. Üsküdar’ın mahallelerinden birindeki bir köy derneğinin salonuna girince yüzüme çarptı, bu acıyı, bu öfkeyi kendimin eyleyebilsem de bu sabrı, vakarı ve cömertliği de kendimin eyleyebilir miyim? Ziyarete gittiğimiz için bize borçlandıklarını söyleyen bu insanlara ne kadar yaklaşabilirim? Benim borç hanem bu kadar kolay silinebilir mi?  "
7806,"Konuşmalar, hoşgeldinler, taziyeleşmeler arasında masaya konan çerçeveli fotoğraflara gözüm takılı kaldı. Katledilenlerin fotoğrafları. Bir günde sipariş verilen yüzden fazla çerçeve. Allah’ın her doğan günü yeni fotoğraflar çerçeveleten bir halk. Çantalarda, köylerde, mahallelerde, taziye çadırlarında dolaşan fotoğraflar. Ölümün örgütlediği bir yakınlık hali. Ben ne kadar yaklaşabilirim?"
7807,
7808,"Köy salonunda taziyeleri kabul edenlerin çoğunluğu aileden, mahalleden erkeklerdi. Dedik kadınları da ziyaret etmek istiyoruz. Evlerine buyur ettiler. 42 yaşında Ankara’da katledilen Selim Örs’ün evi. Kapıda bizi karşılayan bir anne kadın. “Hoşgeldiniz” dedi: “Oğlum barışa gitti!” Yutkunduk. “Nerdensiniz” diye sordular. “Duramadık, kalktık geldik” dedik. Gencecik eşiyle, kızlarıyla kucaklaştık. Ağlamaya utanıyor insan, öyle bir yakınlık, öyle bir uzaklık. "
7809,"Kenarda iki kadının elinde Kuran-ı Kerim, birinin elinde Yasin cüzü. Güçlü bir sessizlik. “Oğlumu gördüm, gülümsüyordu” dedi anne. Kürtçe konuşmaya geçti, sonra durdu: “Kürtçe biliyor musun?” dedi. “Bilmiyorum ama öğreneceğim” dedim."
7810,"Biz orda durdukça ev büyüdü, büyüdü. Tanıdığım herkesi içine yerleştirdim. Gelseler dedim, görseler, yaklaşsalar; Selim gerçekten barışa gitmiş olacak. Gelseler tüm o uğultu susacak. Bütün analizler, komplo teorileri, bilenen düşmanlıklar bitecek. Muğlak ve boş bir “terör lanetlemesi”nden çıkacak iş, yalan bir “Hak-batıl mücadelesi” kurgusu yerle bir olacak. “Yaklaşsalar”  dedim, yaklaşsak, acıyı kendimizin eyledikçe artık daha fazla fotoğraf çerçevelenmeyecek. Kimse bir daha barış umudunu elimizden alamayacak. O ev öyle geniş, o kadınların elleri, dilleri öyle güçlü…"
7811," Müsaade istedik. “Müsaade sizin” dedi anne, “Müsaade sizin, şehit sizin!” "
7812,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7813,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7814,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7815,
7816, 
7817,"Yastayız, üzgünüz, öfkeliyiz. Arkadaşlarımız ölüyor, ölümün kıyısından dönüyorlar. ReçelBlog olarak tüm kadınlar için daha adil bir hayat düşlemekten,evlerimizi, sokaklarımızı, dünyayı değiştirmeye çalışmaktan vazgeçmeyeceğiz."
7818,Ama bugün yastayız. 12-13 Ekim’de biz de #hayatıdurduruyoruz.
7819,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7820,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7821,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7822,Konuk Yazar: yasemin c.
7823, 
7824,
7825,"Mehlika’nın imam hatibe gideceğini / gittiğini öğrenenlerden bazıları, “Kendi mi istedi?” diye soruyor."
7826,"Hâlbuki Mehlika ilkokula giderken, anaokuluna giderken, kung-fu’ya, perküsyona, çocuk akademisine, yüzmeye ve izciliğe giderken böyle sormamışlardı. Muhtemelen imam hatip haricinde bir okula yollasaydım da sormayacaklardı."
7827,"Çocuğumu asla imam hatibe yollamam diyen birinin, “peki, Mehlika’ya sordunuz mu?” demesine katıla katıla gülmek istiyorum. Sen sordun mu/ soracak mısın evladına, imam hatibe gitmek ister misin diye? Demek istiyorum ki seçme hakkı sunacak mısın? Seçse izin verecek misin?"
7828,Bir de Mehlika’nın yanında hususiyetle onun fikrini değiştirmek için güya benimle kritik yapar gibi görünüp çocuğu kışkırtmaya çalışanlar var; “ama imam hatip çok zor. Orda fazladan su kadar ders var. Çocuk çok zorlanır”. Kıyamam. 
7829,"Ve elbette, imam hatipten mükemmellik beklemek durumu ve bu mükemmelliğin olmamasından ötürü ortaya çıkan imam hatipli gençlerle ilgili anlatılan korkunçlu hikâyeler var tabi. “ İmam hatip öğrencisi ama erkek arkadaşı var. İmam hatip öğrencisi ama makyaj yapıyo. İmam hatip öğrencisi ama kızlara asılıyo. İmam hatip öğrencisi ama… ..si ama.. ..si ama…” Nerdeyse tüm ise yaramazlar imam hatipte toplanmış. Nerde sorunlu bir genç var oraya gelmiş. Krolar mi dersin, seviyesizler mi, banaller mi.. vay anam! Meğer başka okullara gidenler kız kesmiyor, flört etmiyor, makyaj yapmıyor da bütün bunlar salt imam hatip öğrencilerinin başının altından kalkıyormuş."
7830,"Biri insanlara ortaokul ve lisede okuyanların çocuk ve gençlerden oluştuğunu anlatabilir mi bi’zahmet? Ha bir de imam hatibe gidenlerden evliyalık sertifikası, peygamberlik belgesi istemiyorlar. Mezun olurken de bu tur belgeler vereceklerini iddia etmiyorlar."
7831,"Çocuk devletin midir, ailenin mi diye tartışılır nicedir. Karar verdim çocuk “çokbilmiş diğerlerinindir”."
7832,"Ve son olarak evet, başarısızlarla, sonradan görmelerle dolu;  kızların okula giderken başlarını örtüp çıkışta açarak erkeklerin kollarına girdiği; ek dersleri olan, fazladan mesai yapılacak imam hatibe (umarım buradaki ironiyi gerçek zannedenler çıkmaz) Mehlika isteyerek gitti. Hem de öyle istedi ki sabahın nurunda ben uyanmadan giyinip odasını toplayıp bizi uyandırıyor. Daha önce böyle bir motivasyon hiç görmemiştim ondan."
7833,"Şimdilik böyle, sevmezsek beğenmezsek okulu değiştirebiliriz. Hatta okulu terk edip homeschool da yapabiliriz. Keyif bizim değil mi?"
7834,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7835,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7836,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7837,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7838,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7839,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7840,   Konuk Yazar: Yıldız Ramazanoğlu 
7841,
7842, 
7843,Reçel bloğunu iyi ki açtınız. Gerçekten soluk aldırdı kadınlara da erkeklere de. Bir yazı mekanının varlığından sevinç duymak her satırına katılmak değil ki. Özgürce konuşulacak yazılacak tartışma alanlarına çok ihtiyacımız var. Yürekten kutluyorum verdiğiniz emekler için.
7844,"Vicdani borç dediğimiz şey insan olmanın, şahit olmanın getirdiği bir borç. Hepimiz çağımıza tanıklık etmek zorundayız. Yazının kendisi, doğrudan doğruya aklın ve kalbin tezahür yeri. Yazı, bencilleşme, narsisizm alanı değil. Var olandan, olması gerekene doğru kelimeler yoluyla kötü olanı nasıl aşındırabiliriz, iyi doğru ve güzele doğru nasıl ilerletebiliriz hayatı? İnsan kötülüklere karşı koymak, iyilikleri çoğaltmak güzele güzel çirkine çirkin demek için yazar."
7845,"Hepimiz Allah’ın yarattığı Adem’in ve Havva’nın, oğulları ve kızlarıyız. Bu açıdan baktığımız zaman bu dünyaya sonradan unuttuğumuz bir akitleşmeyle geldik. “Kal-u bela”dan gelen bir sorumluluk bu. Öte yandan herkesin içinde bulunduğu dil, din, kültür, hatta zaman bakımından farklı tecrübeleri var. Bu farklılıklardan illa da çatışma üreteceğiz diye bir şey yok. Aynı tecrübelerden geçmemiş olsak da temel bazı insani noktalar var ki; hakikatte, adalette vahyin gösterdiği yolda herkesle buluşabiliriz."
7846,"Mesela Müslüman kadınlarla Avrupalı kadınların tecrübesi aynı olmasa bile bir yerde; kadına yönelik statü kaybettirici söylemlerle mücadelede buluşuruz. Biz, Batılı kadınlar gibi bir cadı avı, ontolojik olarak aşağı bir güruh olarak tanımlanmak, mülk sahibi olamamak gibi durumları yaşamadık. İslam tam tersi bütün eşitsizlikleri, ayrıcalıkları, erkek olmaktan, bir kavme mensubiyetten ve daha nice bahaneden gelen üstünlük iddialarını yerle bir etmek ve herkesi takva ve inkişaf imkanında eşitlemek üzere geldi. Peygamberimizin vefatıyla süreç tekrar tersine işlemeye başlayınca saltanat ve hükümranlık eğilimleriyle birlikte kadının konumu da cahiliyeye doğru geri döndü."
7847,"Feminist kadınlarla aynı kültür havzalarında yaşıyoruz ve konuşacak paylaşacak çok şey var. Feminizm bir düşünme ve çözümleme biçimi. Kadının şu dünyadaki sorumluluklarını, işlevini, statüsünü sorguluyor, gasp edilen haklarını savunuyor. İnsanlığın ortak birikiminin bir parçası ve günümüz dünyasında herkes başkalarının ürettiklerine ve hakikatine eğilmek zorunda. Biz farklı yaklaşımlara eğilmekten neden bu kadar korkuyoruz, onaylama zorunluluğu yok ki, etiketlemeden, mahkum etmeden sakinlikle ele alarak ortak bir kurtuluş önerecek olgunluğa erişebiliriz. Sadece kendi aramızda dönüp dolaşan herkesi dışarıda bırakan bir İslami söylem kime ne vaat edebilir."
7848,"İslam dünyasını epeyce dolaşmış biri olarak diyebilirim ki tavus kuşunun Müslüman olmanın sevinciyle kanatlarını açması gibi bir durum bizimki. Sonra aşağılanan, horlanan, miras hakları verilmeyen, camilerde yer açılmayan, şiddete maruz kalan, ikinci sınıfa itilmiş kadınları, buna yol açan cahili zihniyeti görünce kanatlar düşüyor. Akabe biatlaşmalarında yerini alan kadın nerede, 1500 sene sonra geldiğimiz nokta nerede. Tabii harika örneklikler, peygamberî yaşantılar yaklaşımlar yok değil, İslam dünyasının genelindeki zihniyetten sahadaki gözlemlerimden söz ediyorum."
7849,"Angelika’da ‘Sinemacı Kadınlar’ hikâyesinde, Virginia Woolf’un “Yazmak isteyen kadın evin meleğini öldürmeli.” önermesini tartışmaya açmıştım. Evin meleği her şeye yetişmeye çalışır. Aile, toplumsal problemler, komşu, eş yaşlıların bakımı bütün bunlara sarf etmeniz gereken bir ömür… Enerjinizden bir parça, bir lokma koparıp da şu hayata herhangi bir sanatın içinden bakmak; resim yapmak, şiir yazmak, şarkı söylemek, hikâye yazmak bir mesleği icra etmek imkansızdır bu durumda.  "
7850,"Şimdi biz ailemize kendimizi kapatıp bohem bir hayat içinden yazabilir miyiz? Biz bunu yapamayız, çünkü inançlarımız da kalbimizin sesi de buna elvermez. Peki, evin meleğine teslim mi olalım? Evin meleği de bizi kısa zamanda öldürüp paspasa dönüştürmek istiyor ki herkes basıp geçsin. Ben bunun üzerinde çok düşünmüşümdür. Geldiğim nokta şu; evin meleğini öldüremeyiz, öldürmemeliyiz de. İnsan kalmalıyız çünkü. Fakat…"
7851,"Evin meleğini öldürmeyelim fakat bizi mahvetmesine, yok etmesine, var oluşumuza kast etmesine de izin vermeyelim. Şu evin meleğini biraz kontrol altına alalım. Evin meleğinden hizmet bekleyip, değerlerin korunmasını, yaşamın sürdürülmesini, insanların bakımını tamamen onun üzerine yıkmaya çalışanlar da ona saygı duymayı, alan açmayı, varoluşuna, yaptıklarına, hedeflerine, tasavvurlarına hayallerine saygı duymayı, gündelik yaşamda bir işin ucundan tutmayı öğrensin. "
7852,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7853,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7854,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7855, 
7856,Yazar: Huri
7857, 
7858, 
7859,
7860, 
7861, 
7862,"Reçel bir yaşında.  Bazen eve dönüşlerin bazen yeni başlangıçların, ayı Eylül, bize de yeni bir başlangıç getirmişti geçen yıl."
7863,"Güzel ve anlamlı bir tesadüf  ki, bir yılın ardından ben yine Reçel’e hazırlık yaptığım, konularını İstanbul’dan yanımda getirdiğim ilk iki yazımı yazdığım  yerdeyim. Trabzon’da, köyümde. Geçen yıl, Reçel’in ilk heyecanı, ilk sevinci karşılıksız kalmamış, köyümden Reçel’e armağan bir yazı getirmiştim İstanbul’a: Emeğe ve İtibara Dair yazısı."
7864,"Reçel ile birlikte burada bulunduğum zaman daha bir anlamlı oluyor benim için. Çünkü genel açıdan  köy, daha özelinde ise dedemden kalan bu küçük köhne köy evi, evin hemen önündeki muazzam bir beceri ve ustalıkla inşa edilmiş paska (babaannem  küçük amcama hamile iken yapılmış, buranın taşlarını o hali ile taşımış ve şu an alt katındaki odada fırsat buldukça okumalarımı yapıp tezimi yazmaya çalışıyorum), meşesinden, fındıklığından, tarlasından, yaylasından, evlerin bir taşına, duvarına varana kadar buralardan gelip geçmiş kadınların ve erkeklerin anlattığı anılar bana mücadelemin nerede başladığını hatırlatıyor ve yeni ve yeniden gösteriyor. Buraya büyük bir tutku ile bağlı olmam ve fırsat buldukça her yaz büyük bir açlıkla buraya koşuyor olmamın bir nedeni de bu sanırım. Böyle bir zamanda burada olmak çok güzel çünkü kendimize ayna tuttuğumuz, tartıştığımız, vuruştuğumuz, çarpıştığımız, kucaklaştığımız bir yılın ardından kaybolmadan, daha da güçlenerek yolculuğumu başlattığım yerdeyim."
7865,"Emeğe ve İtibara Dair yazısında Karadenizli kadınlara selam etmiş, emek ve mücadeleden yana  ne öğrendiysem onlardan öğrendiğimi söylemiştim. Şu anda bulunduğum eve gelin olarak gelen kadınlar ve bir zamanlar bu evin kızı olan  kadınların zaman zaman  naif ve güzel, zaman zaman  sancıtan, yaralayan sert ve acı gelin, anne, kaynana, görümce, yenge, elti hikayeleri, bunların birbiri ile ilişkileri ve mekana sinen ruhu, ahırda, evde, tarlada, meşede, tandır başındaki gündelik işleri ve telaşları ile başlatıyorum ben mücadelemi. Elbette ki kendimi de dâhil ediyorum bu hikâyelere. Benim hikâyemde bu evin kızı olmak düştü bana ve burada kızlar hep gidici yani misafir, ikisi birden düşünüldüğünde demek oluyor ki, bir gün gideceksin ve döndüğünde en fazla birkaç günlük yatılı misafir olarak döneceksin. Bunun bir an için benim hikâyem için de geçerli olduğunu düşündüğümde, bu kadar tutku ile bağlandığım, hikayemi başlattığım yere, evime misafir olarak gelmek bir hayli ağır geliyor bana."
7866,"Buralarda her şey yerini, evini ve yolunu buluyor. Yaylada dağlara salınan  sürüler ve büyükbaşlar akşam, şayet bir yabani ile karşılaşmamışlarsa, hatasız bir şekilde yollarını bulup evlerine dönüyorlar. Eylül girdiğinden beri duman her gün karşı meşeden köye doğru yol alıyor. İstikametinden hiç sapmıyor.-eylül ve meşe demişken, yazın yeşilliği yerini sonbaharın renklerine bırakıyor yavaş yavaş, sarı, kırmızı ve turuncu tonları eklenmeye başladı yeşilliğe. Görmenizi nasıl isterdim.- Ben bazen kısa bir yürüyüşe çıkıyorum. Meşenin ve fındıklıkların içinden geçen bir yol var. Annem evden her çıkışımda önüme çakal çıkar diye uyarıyor. Beni ayaklarım yine o yola götürüyor. Korkmuyor musun diye soruyor bazen  annem. Korkuyorum ama yine de yürümek istiyorum ve her seferinde sağlam bir şekilde evime dönmüş oluyorum. Şaşıyor halime. Bense annemin kendi doğup büyüdüğü evdense, bu evi nasıl benimsediğine şaşıyorum. Belki de aşk budur bilemem. Belki benim hikâyemde de tutku  ile sarılacak  başka bir köy, yolun sonunda varılacak başka bir ev yazılıdır, bilemem. Ama eğer Rabbülalemin yüreğimden geçenleri dua olarak kabul ederse, ben daha buralardayım. Yüreğim burada atmaya devam  edecek. Reçelle birlikte. Rabbim Reçele, Reçeli reçel yapan herkese, hepimize, hepimizin gönlüne, sözüne buradaki kır çiçeklerinin güzelliğini, toprağımın yeşilliğini, coşkusunu ve cesaretini bahşetsin."
7867, 
7868, 
7869, 
7870, 
7871, 
7872, 
7873,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7874,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7875,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7876,
7877,"Güzelliğiyle, zorluğuyla Reçel’in bir koca yılını geride bıraktık. Bir cesaret giriştiğimiz bu blog, bir yıl içerisinde boyumuzu kat kat aştı, hayalini bile kurmadığımız kadar büyüdü, duyuldu, tanındı. 6 editörün kurduğu bu site, bir yılın sonunda sayısını bilemeyeceğimiz kadar çok insana ait oldu. "
7878,"Geçirdiğimiz sene boyunca raflarımıza sıra sıra reçel kavanozları dizdik. Blogda tam 200 yazı yayınlandı. Bunların neredeyse yarısı büyük çoğunluğunu tanımadığımız konuk yazarlar tarafından yazıldı. Kimi yazılarımız binlerce, on binlerce paylaşıldı, kimileri ise daha mütevazi bir ilgi gördü fakat biz de zaten yazıların kıymetini hiç bir zaman sadece sayılarla ölçmedik."
7879,"Burası biz editörler için daima öğrenmenin aracı oldu. Acemisi olduğumuz blogu işletme sanatının tüm inceliklerini; web tasarım kodlarının arasında düşe kalka, mail kutularımız dolup taşana kadar mail grubu tartışmaları yapa yapa, sabaha yazı girilecek diye uykusuz kala kala öğrendik. Fakat daha da önemlisi, her gelen yazıdan çok şey öğrendik. O yüzden kapılarımızı olabildiğince açık tutmaya, gelen yazıları mümkün olduğunca geri döndürmemeye gayret ettik. Blogun (esnek de olsa var olan) formatı dışında kalan ya da takvimimizin yoğunluğu dolayısıyla kendine yer bulamayan yazılar için de, editör müdahalesi dahi olmadan yazı girilebilecek formattaki mutfağımızı açtık."
7880,"Bize gelen her yazı üzerine aramızda sayısız tartışma döndü. Kimi yazıları çok sevdik, kimilerini eleştirdik, kimilerini belki de hiç tutmadık ama onun da söyleyecek bir sözü, açacak bir tartışması olduğu için blogda yer verdik. Böylece blog bizden çok hepimize ait oldu. Reçel’in gücü de buradan neşet etti. Gerek sanal yorumlardan gerek okur buluşmamıza, iftarımıza gelen 10’larca, 100’lerce kişiden duyduğumuz üzere; Reçel, daima korkusuzca söz söylenilebilecek, tam da bu yüzden ait hissedilecek bir mecra oldu. Editörlerinin bile pek çok konuda hemfikir olmadığı, bu yüzden de tartışmaların daima bereketli olduğu bir platform oldu."
7881,"İsterdik ki, bir yılımızı geride bıraktığımız şu günü görkemli bir şekilde kutlayalım. Ne yazık ki hiç durulmayan karanlık Türkiye ve dünya gündemi, en mütevazi kutlamayı bile ayıp hale getirdi. Biz de pek çok zaman, özellikle de son zamanlarda, bu karanlık tarafından sarmalandık, dilsiz bırakıldık. Kimi zaman gündem öyle şiddetli idi ki başka konuları masaya sürmeye çekindik, kimi zaman öyle yıpratıcıydı ki kalemimizi kıpırdatamayacak kadar tükendik."
7882,"Reçel kuruldu kurulalı, bize verdiği en büyük his umut oldu. Her ne kadar  sonunda ışık görünmeyen bir karanlık tarafından sarmalanmış olsak da, umuda tutunmaya, Reçel’i de bunun aracı olarak kullanmaya niyetliyiz. Niyetimiz, hepimizden müteşekkil olan BİZ adınadır. Umudumuzu inşa etmek için yazısıyla, yorumuyla, desteğiyle, eleştirisiyle Reçel’i Reçel yapan herkese önümüzdeki dönemde de çok ihtiyacımız var."
7883,Kaynatacak çok sözümüz var!
7884,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7885,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7886,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7887, 
7888,Yazar: Z.
7889,
7890,"“O fotoğraf”ın üzerine biraz olsun susabilmeliydik belki de. Fakat istisnasız her şeyin kolaylıkla haklı çıkmanın aracı kılınabildiği bu coğrafyada kimileri için acıya üstün gelmek uzun zaman almadı. Demeçler, atışmalar, derin tartışmalar birbiri ardına geldi. Kiminin  tepkisini fotoğrafı yayınlayana, paylaşanaydı; kimininki mülteci sorununu görmezden gelen Avrupa’ya. İşin doğrusu, tüm bu tartışmalar bir noktada haklı. Bazısının çarçabuk üzerine yattığı acıyı ya da arkasında sakladığı ikiyüzlülükleri hesaba katmazsak elbette."
7891,"Çocuk sağ kalabilseydi, belki sokakta rastlaşırdık bile. Kim bilir, belki çocuk bir şarkı mırıldanıyor olurdu, “Türkçe’den çok Arapça duyuyoruz artık” diye şikayet ederdik. Belki, şimdi arkasından ağlayan babasının yanında dileniyor olurdu, “Bunlar tembel!” diye söylenerek geçerdik. Belki, satmaya çalıştığı suyu uzatırdı bize, “Çocukları da çalıştırıyorlar” diye terslerdik.  Belki babası bir iş bulurdu en ağırından, üç kuruşa çalışacağı; “İşlerimizi çalıyorlar!” derdik. İşe giderken bindiği otobüste denk gelirdik belki “Bunlar kart da basmıyor!” derdik.  Çocuk o otobüste yanımıza oturacak olurdu belki, “Pis bunlar!” diye istemezdik. Belki kazandığıyla kiralık evimize talip olurdu, “Suriyeli’ye vermiyoruz!” derdik.  Belki vereceğimiz tutardı  iki katı fiyatına, “Buraya gelenler zenginleri zaten!” derdik. Belki kiralık ev arayan biz olurduk, “Kiraları hep bu Suriyeliler yükseltti.” derdik. Belki mevsim kış olurdu, bir parkta yatarken görürdük çocuğu, “Devlet bunları kamplardan hiç salmayacaktı.” derdik. Belki kamplara düşerdi çocuğun yolu, üç öğün aynı yemeğin verildiği, “Bizim vergilerimizle besliyorlar bunları!” derdik. Belki kamplarda yaşayanların sayısı artardı da artardı, “Devlet hiç almayacaktı bunları.” derdik.  Belki o kamptan bir genç kızı ailesi, bari o kurtulsun diye yaşını başını almış bir adama verirdi birkaç yüz lira başlık parasına, “Kocalarımızı çalıyorlar!” derdik. Belki, komisyon usulü çalışan profesyonel aracılardan biri bir tanıdığımıza ucuza Suriyeli gelin ayarlardı da, kız bir yolunu bulup kaçardı, “Dolandırıcı bunlar.” derdik. Belki kız bedenini satmaktan başka yol bulamazdı, “Ahlaksız bunlar!” derdik. Belki çocuk tüm bunları görür, “Kaçmasaydık ölürdük, şimdi her gün ölüyoruz.” derdi, “Minnet bilmiyorlar!” derdik."
7892,"Doğruya doğru, her ne kadar Suriyelilerin “Her gün ölüyoruz” diye anlattıkları sistemi besleyecek şekilde de olsa, Türkiye çok sayıda mülteciye kapılarını açtı. Ve yine doğru, Avrupa ülkeleri Suriyeli’nin S’si giremesin diye her türlü kurnazlığa başvurdu. Gelgelelim, böyle diye, koltuklarımızı kabartıp, bir elimizle sokaktaki Suriyeli’ye had bildirip, ötekiyle “Batı”ya parmak sallama hakkına mı sahip oluyoruz?"
7893,"Avrupa ülkelerinde yaşayanların bu konudaki çabalarından ancak basına yansıdığı kadarıyla haberdarız. Fakat bildiğimiz kadarıyla hükümet 50 adet mülteci alacağını duyurdu diye evinde ağırlama talebinde bulunan 10.000 İzlandalı’dan, Avusturalya’da başlatılan mültecilere ev bulmayı sağlayan internet sitesi projesine,  İtalya’dan İsveç’e geçmeyi çalışan Suriye’lileri düğün konvoyuyla kaçıranlardan trenlerin üzerine “Ehlen ve sehlen” (Hoşgeldiniz) diye yazılama yapanlara,  ülkeye varan mültecileri alkışlarla karşılamaya gidip su ve yiyecek dağıtanlara pek çok göz yaşartan girişim mevcut."
7894,"Elbette ki Türkiye’de de bu minvaldeki çeşitli girişimlere şahit olduk, fakat yazık ki bunlar çoğunlukla 3 milyon mülteciye kapılarını açmış olmanın kibri tarafından boğuldu. Mülteci sayısı istatistikleri gündelik kötülükleri masum, elini taşın altına koymayı gereksiz kılan bir araca dönüştü. O da yetmedi, kıyılarımıza vuran çocuğa dair hiçbir sorumluluk hissetmememizi telkin eden bir ahlaksızlığa dönüştü. Avrupa ülkelerindeki her türden olumlu çaba için vakit kaybetmeden “sahtekârlık” kartımızı oynarken, kendi sahtekârlığımızın üzerini böyle örttük."
7895,"Avrupa medyası, olan biteni ışıltılı bir AB reklamına çeviredursun; işin doğrusu, bizim reklam ve gösteriş derdi olmayan sıradan samimi insanlardan öğreneceğimiz çok ders var. “Batı’nın ahlakı”ndan nasiplenecek çok şeyimiz var."
7896,
7897, 
7898,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7899,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7900,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7901,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7902,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7903,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7904,
7905,"Kıyıya vuran bedenine şahitlik ediyoruz günlerdir küçük bir çocuğun. O çocuk yatağında uyuyamayan, her güne bomba sesiyle uyanan çocuklardan biri sadece. Ve onun gibi onlarcası hayatımıza sosyal medyada görseller olarak girip çıkıyor her gün. Görsel paylaşılsın paylaşılmasın tartışması yapıyoruz, yardım topluyoruz, yardım toplamaya değil onurlu yaşamaya ihtiyacı var bu insanların da diyoruz, kendi evinin önünde öldürülenlere denecek kelime kalmıyor…
 Paralel evrende de ben oğluma bakıyorum, yok kakasını yapamadı bugün, burnunun kenarında kızarıklık mı var diyorum. Ama artık ona bakarken ayrı utanıyorum, ayrı sıkılıyorum. O utanma sıkılma ve git-gelden, çocuğuna bakamama halinden de şöyle bir şey çıktı, dinlemek isterseniz buyrun:"
7906, 
7907,
7908,
7909,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
7910,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
7911,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
7912,
7913,"Yeni kabine belli olduktan, yeni Aile ve Sosyal Politikalar Bakanı koltuğuna oturduktan sonra etrafımızı saran börek meselesini biz de kendi aramızda konuştuk. İsimler bizde kalsın, muhabbet hepimizin olsun."
7914, 
7915,"Rei hino: Ben kadını tanıyorum, belki de söylemiştir bunları, ama yine de çalışmalarını, alandaki yetkinligini vb. Şuraya indirgemek bana çok saçma geliyor.Bir yığın bakan varken ilk başörtülü bakana takılınmasının tesadüfi olmadığını düşünüyorum."
7916, 
7917,Bal kabağı: Yahu tabi ki tesadüf değil ya! Kimse onu iddia etmesin yani. Neye saldıracaklarını şaşırdılar. 
7918, 
7919,Rei hino: Meselede baya boyut var sanırım:
7920,"– Bir kısım insan bilgisayarlarını açıyor, AKP’li vekil “börek yaparsanız aileniz devam eder” demiş diyor, sinirlenip kendilerini dalgaya vuruyor."
7921,"– Bir kısım bu dalgaya vurma meselesinde hızını alamıyor, kadının kilosundan giriyor, başını prof’luktan sonra örtmesine geliyor, oradan boşanmasından çıkıyor. Kadın olmasa dikkate alınmayacak bir yığın mesele üzerinden cinsiyetçi hakaretler dönüyor."
7922,"– Bir kısım bunu “başörtüsüne uzanan eller kırılsın” kafasında okuyor. Aslında rahatsızlık duyulanın başörtüsü olduğunu iddia ediyor, buradan karşı tarafa giydiriyor, bizi buralara getiren AKP propagandası yapıyor."
7923,"– Bir kısım da kadını bir nebze bireysel olarak tanıyor, “ben biliyorum, bunu kesin söylememiştir, yalan haberdir” diyor.Ya da en azından söylemişse bile onca şeyin arasında buna takılınmasının analiz edilmesi gerek ve bunun bakanın kadın ve başörtülü olmasıyla kesin alakası var diyor."
7924,Ben sanırım son gruptayım.
7925,Ve iki gündür yapılan börekle ilişkili geyiklerden gına geldi.
7926, 
7927,"Azula: Ya zaten ben bıkığım yemek yapma üzerinden yapılan tüm tespitlere. Yani ne beceriksizlik ne de “Oo takdir edilesi bi şey” falan değil yemek yapmak, isteyen herkes yapar/yapabilir abartılacak bir şey değil. Yapmak istemeyen istemiyodur çok da şaapmamak lazım. Yapan da havalanmasın bence ne dünyayı ne aileyi kurtarabiliyo yani "
7928, 
7929,"Bal kabağı: Kadın bunu demiş mi dememiş mi hala belli değil de, demiş olsa kendi dahil kimse şaşırmayacak yani. O yüzden “reçel yapamayan kadın” meselesiyle aynı kefede tartışacağımız (ve tabi ki alaya alacağımız) bir boyutu var elbette. Ama düşünüyorum da, bu olayda SADECE kadının börek bilmemne demiş olmasına kızmak mümkün mü?"
7930,Kadın başörtülü olmamış olsaydı bu boyutlarda bir skandalla karşılaşmayacak olduğumuzu hepimiz biliyoruz aslında.  
7931, 
7932, 
7933,Rei hino: Orası kesin.
7934,"Ben çocukların tacize uğramaması için mahremiyet eğitimi alması lazım twit’ine de bu kadar takılmaya anlam verememiştim ilk gördüğümde. Evet sakat bir yanı var muhakkak, tek başına bütün bu taciz meselesini “çocuklara eğitim şart” meselesine indirgiyor görünüyor ama muhtemelen önü arkası var vb."
7935,"Kadının ne çalışma yaptığını, aileye dair bir şey deyip diyemeyeceğini böyle twitten falan mı anlayacağız? Bu mu muhaliflik?"
7936,Hele bir de bu meselenin kadının kilolarına gelmesi ve kadının reklamlardaki “yiyin gari” kadınına benzetilmesi falan toptan talihsizlik bence…
7937, 
7938, 
7939,"Entel sıdıka: Ben her seferinde bir AKP’li bakanın söyledikleriyle sürekli dalga geçilmesine de acayip kıl olmaya başladım. Her şeye aynı ciddiyetsizlikle yaklaşmak politik imkanları da ortadan kaldırıyor. ayrıca bakanlarla aramızda olması gereken mesafeyi de birdenbire “enseye şaplak” moduna çekiyor. Bir de sürekli “zamanında böyleydi, şimdi böyle” gibi aptal bir belaltı saldırıdan gına geldi. Hayır bu gibi şeylerle dalga geçenlerin kişisel siyasi tarihi 180 derece dönüşler ve tuhaf işbirlikleriyle dolu. Havanız kime anlamıyorum ki:)"
7940, 
7941,"Bal kabağı: Ama burada mesele sadece AKP’li bakan olması da değil. Mükemmel ortak düşmanı bulmuş olduk adeta toplumca! Börek dedi, kısas dedi haberlerinin her birinin içeriğinde muhakkak kadının ne zaman örtündüğü (SONRA örtünmüş) falan filan yazıyor. Haberlerin başlığı tabi ki “İlk başörtülü bakan şunu dedi” vs."
7942, 
7943,"En kızdığım şey de bu! İşlerine gelince “siz hala başörtüsü meselesini kullanarak mağduriyet üretiyorsunuz” demesini biliyorlar. Kimmiş hala başörtüsü meselesini kullanan? Hale bak yani, pusuda bekliyorlarmış adeta."
7944, 
7945,"Entel sıdıka: ya şimdi diyelim bu kadın zamanında ailenin temeliyle ilgili böyle bir laf etmiş. buna samimiyetle de inanıyor belki; ben de elinden iş gelen bir erkekle daha sağlıklı bir hayat sürülebileceğine inanıyorum. çünkü aynı zamanda sabırlı ve daha az şımarık da olabilir bu adam diye bir çıkarıma varmışım tecrübelerim gereği. yanlış da olabilir. ama böyle sade bir şekilde meramını anlatan kadının lafı bir kadının lafı olmuyor da, feministlerin suya sabuna değmeyen siyaseten aşırı doğrucu lafları kadınların ağzından çıkabilecek, çıkması gereken tek laf oluyor. e bir de üstüne eskiden edilmiş bir lafı alıp da şimdiki politikalarının motoru bu olacaktır diye satmaları insanı çileden çıkartıyor. valla ortada koca bir sistem, yıllardır izlenen politikalar varken de bir şahıs üzerinden bu kadar goygoy yapmak çok feci bir zaaf. "
7946, 
7947,"E hani kadının bedeniydi, sözü o söylerdi? Sana ne ne zaman örtündüğünden! "
7948, 
7949,Azula: Ben tabi böreğe verilen tepkilerin hiçbirini okumadım 
7950, 
7951,Rei hino: Ben de okumak istemezdim ama HER YERDEYDİLER!
7952,"Facebook duvarımın her yeri, özellikle de erkeklerin paylaşımları börek doldu!"
7953,Börek yapmayı bilen ne çok erkek arkadaşım varmış yahu! dedim ben de okudukça. Bir de buradan da kendilerine övünülecek bir şey çıkaran erkeklerin varlığı gözlerimi yaşarttı.
7954, 
7955,Entel sıdıka: Erkekler ne çıkarmışlar kendilerine övünülecek yine ya :D 
7956, 
7957,"Rei hino: Ben çok güzel börek yapıyorum, içim rahat falan yazdılar yahu!"
7958,Bir şuraya burnunu sokma diyesim geldi…
7959, 
7960,"Örtünme meselesinde de özellikle kadının hikayesini bilmeden bu kadar atılıp tutulması mide bulandırıcı. Kaç tane kadın vaktizamanında devletteki işlerine devam edebilmek için ya da en azından işlerine devam etmek için başlarını açmak durumunda kaldı, sonrasında yasaklar kalktığında başını tekrar örtmeye cesaret etti ya da edemedi… “Babaları zorluyor da örtünüyorlar”dan “iktidara yaranmak için örtünüyorlar”a geçtik sadece argüman olarak, halbuki söylenenler hep aynı. Ama kadınların o kendine özgü hikayesini bilen yok. Neye maruz kaldığını da bilen yok. Meclise geçen dönemde başı örtülü gelen vekillere olan tepkiler de benzerdi. Şimdi tepkilerin seviyesi daha bile düştü."
7961, 
7962,"Entel sıdıka: Yani işte, düşmanlık hep devam ediyor, sadece farklı kılıflara bürüyorlar. Tıpkı artık “İslam çok kötü” diyemeyip “Siyasal İslam çok kötü” denilmesi gibi. Açık açık “Başörtülü bakan sinirimizi oynatıyor, yakıştıramıyoruz, küçük görüyoruz” diyemiyorlar da yok börekmiş, yok eskiden açıkmış filan. Ha bir de, kabine çok şahane olduğu için aradaki kadın gözlerine batmış herhalde! "
7963, 
7964,"Bal kabağı: Yani bunun “bir kadının sözü” olmaması anlaşılır. Geçici de olsa bakan sonuçta o bir kadın artık. Tamam kadının henüz bakan olarak bir icraatı yok ama birilerinin eskileri karıştırıp bulduğu o söz bize ipucu veriyor ve kadının kendisi bile “dediğimi sanmıyorum”dan daha iddialı değilken bunu demiş olma ihtimalinin yüksekliğini sezmekte ve endişelenmekte hak var elbette. Diğer yandan bu muhabbete bu kadar çok kızan insanların ciddi bir kısmının gündelik hayatlarında etraflarındaki kadınları yaptıkları pilavla yargıladıklarını, “sen de biraz kendine bak canım kocana sahip çıkmak istiyorsan” falan dediklerini de  aynı sezgisellikle bilebiliriz değil mi :) "
7965, 
7966,"Entel sıdıka: Katılıyorum sana ya, onu diyecektim ben de. sokaktan kaç kişiyi çevirsek, hepsini biraz deşsek benzer şeyi söyler muhtemelen, ama bakanla dalga geçme hakkını kendisinde görüyor. Buna bakanla dalga geçilmesin aman sakın diye söylemiyorum elbette, ama artık cidden bu aşırı mizah düşkünlüğü boğucu olmaya başladı. Sanki bu hafif linçe iştirak eden kadınlar da kocalarına, sevgililerine mükellef sofralar hazırlamaz, asssla daha güzel görünmek için makyaj yapmazmış gibi."
7967, 
7968,"Bal kabağı: Kadının “yaranmak için örtündüğü”nü iddia edenler şahane yalnız hakkaten! Bu ülkede hala, “ilk başörtülü bakan” falan olmak bir olayken başörtülü olunca neye yaranılıyor anlayabilmiş değilim. Ama kadının profesör olana kadar bütün yolu engelsiz gelip, sonra o noktada örtünerek bu afallamaya sebebiyet vermiş olması bayağı eğlenceli bence :) Düşündükçe gülüyorum yani. Evet bakalım, bu saatten sonra ne bahane bulacaksın çekememezliğin için yani? "
7969,"AKP’li 24 kadın vekilin duruma bozulmuş olmaları da çok komik değil mi? Zaten Aile ve Sosyal Politikalar Bakanlığı dışında herhangi imkan sunulmuyor neredeyse. 24 kadın vekil, tek bir bakanlık imkanı, elde var sıfır :) Hayal kırıklığını düşünsene. "
7970, 
7971,"Entel sıdıka: Sonra da “tanrım bu ülkede kadınlar hiç söz sahibi değil” diye ağlaşıyorlar. Sen şuna “benim desteklediğim, görmek istediğim kadınlar” de, ikimiz de rahat edelim. Al kadın “iradesini” kullanmış, istediği zaman örtünmüş işte. Ana-baba zoruyla, aile baskısıyla filan değil. "
7972,"Öte yandan, güzel börek yapmayı bilmekle aile dağılmasaydı, evler yangın yerine, kalpler kırık cam parçalarına dönüşmeseydi iyiydi tabii:) "
7973, 
7974,"Rei hino: :) Yahu zaten bakanlıkların toplamındaki kahvehane görüntüsü içler acısı. Böyle kadın milletvekili oranı yüksek bir meclise herkesin reva gördüğü hal bu, “kadının adı yok”. Mesele buradan bakılınca cidden düşünmeye ve tartışmaya değer, ama bana kadının kilosunu konuşturuyorlar yahu!"
7975, 
7976,Bal kabağı: Kadının kilosu mu konuşuldu gerçekten ya? Gerçi twitter ahalisinden her şeyi beklerim :) Hiç sınırı yok kimsenin. 
7977,"Ha bu arada, börek meselesi yalan değil. Adam su getirmedi diye karısını öldürüyor memlekette, yani börek yapamazsan da ne gelir başına kimse bilemeBal kabağı Aileyi ayakta tutmak derken aile içinde kadının sağ salim ayakta kalması kastediliyorsa, doğru yani o açıdan (!)."
7978, 
7979,"Rei hino: Ya bir de börek açma börek değilse, iki dondurulmuş börekle kurtarırız belki paçayı demek istedim bütün gün, içimde kaldı, size söylemiş olayım :D"
7980, 
7981,Bal kabağı: O zaman sizi Dücane Bey’e bağlıyoruz Rei hino hanım :))
7982, 
7983,"Entel sıdıka: Açacaksın o böreği, hamarat Anadolu kadını ellerinle içine sevgini ve sabrını katarak KOCİŞİNE, açacaksın!"
7984, 
7985,"Bal kabağı: Unu marketten alabiliyor muyuz, kendi değirmenimizde mi üretelim?"
7986,"Yani çünkü bence kendi değirmeninde un üretemeyen kadın kadın değildir ve o aile de ayakta kalmaz :) Ayrıca kadınlar kapitalizmin kulu kölesi olmasın, değil mi?"
7987, 
7988,"Azula: Yahu bu kapitalizm muhabbetini açanlar hiç şey demiyor, bekar erkekler yemek yapmayı bilmeyerek hep dışardan yiyerek kapitalizmin kölesi oluyor. Bunlar yemek yapmayı öğrenmeli falan hiçbir şey yok yaa!"
7989, 
7990,"Entel sıdıka: Bekar erkekler evdeki çöpleri 5 günde bir atarak kapitalizmin her şeyi çöpe çevirmesine direniyorlar, lütfen! "
7991, 
7992,"Bal kabağı: İşe gittikleri için kapitalizmin kölesi olarak dışarıda yemek zorunda kalıp tekrar kapitalizmin kölesi olan erkeklerden mi bahsediyoruz? Aa, pardon o kadında oluyordu ya."
7993, 
7994,"Entel sıdıka: Kendine değirmen alman gerek ama o zaman da kapitalizmin kölesi olursun. Düşünsene değirmenin var, para filan kazanırsan maazallah??"
7995,O zaman bu köleleri kurtarmak da lazım şimdi :( 
7996, 
7997,Bal kabağı: Aile bakanımızdan her eve bir değirmen isteyelim o zaman.
7998, 
7999,Azula: Yo yani onlar da katılıyor baya büyük hem de mental retarde gibi davranabiliyorlar yemek yapma konusunda dhdjsk 
8000, 
8001,"Entel sıdıka: O mu daha fena, çok iyi bilse de illa kadının yaptığını görmek isteyen mi, bilemedim ben:)"
8002, 
8003,Azula: “Ben senin elinden yemek istiyorum <33”  “Yapsan eline mi yapışır :)) “
8004, 
8005,Entel sıdıka: “Sen bana yemek yapmayacaksan neden evlendik” :D “kendim de yemek yapacaksam niye evleneyim ki” diyor. Ben de “çalışacaksam niye evleneyim” demek isterim mesela ama eli yüzü düzgün bir 2+1 ev 1000 liradan başlıyor şehrimizde :) 
8006, 
8007,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8008,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8009,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8010,Konuk Yazar: İlknur Külekci 
8011,
8012,"Konuşurken kullandığımız kavramlar özne olarak bizim kim olduğuna dair önemli ipuçları verir. Kelimeler, onları nasıl kullandığımız, argo kelime kullanma sıklığımız, neyin argo neyin argo olmadığı ayrımında karşılaştığımız görüş farklılıkları, şive kullanıp kullanmadığımız, konuşma tarzımız ve hatta konuşurken harflere yaptığımız vurgular dahi kimliğimizi ele veren önemli satır aralarıdır."
8013,Söylem ve anlam üzerinde dertli olanlar için Claude Levi-Strauss ve Ferdinand Saussure’ün çalışmaları ufuk açıcı olacaktır. Bu önemli iki ismin çalışmaları sonucu kurulan yapısalcı dilbilim ekolünün yapısalcı kısmının meramı bütün halinde bulunan sistemin birbirleriyle ilişkili ve hareketli alt sistemlerini incelemektir. Levi-Strauss dil ile bilişsel yapı arasında ilişkisellik kurar. O’na göre sosyal yapı toplumun yapısından ziyade düşünce ve aklın kalıplaşmış yapısıdır. Bahsettiği bu bilişsel yapı da dil tarafından oluşturulur.
8014,"Sosyal yapıyı değiştiren, dönüştüren bu hareketli sitemler karşılıklı ilişkiden bütüne doğru hareket ederler. Bu yaklaşımda bize kültürü bir bütün olarak inceleme olanağı verir. Saussure’ün en önemli katkılarından biri kullandığımız dili içinde yaşadığımız sosyal yapıya uyarlamasıdır. Aslında dilsel yapıyı oluşturan öncelikli durum sözcüğün görünen kısmında değil, onun gerisindeki soyut yapının varlığındadır."
8015,"İşin kuramsal tarafını şimdilik bir kenara bırakalım. Bu yazının amacı da dil ve söylem üzerinden bir insan cinsinin nasıl bir mitle ‘şeytanlaştırılıp’ , kuşaktan kuşağa bu mitin varlığının nasıl sürdürüldüğüyle ilgili. Yaşadığımız topraklardan bahsediyorsak bu insanın cinsiyeti elbette kadın ve ona yakıştırılan sıfat ise ‘fitne’ . Bugün piyasada olan ve elbetteki para ile satın aldığımız en kutsalımız Kuran-ı Kerim meallerinin bir kısmında fitne kelimesi doğrudan kullanılmış, çevrilmemiştir. Özellikle hadis rivayetlerinde kadın ve fitne kelimesi çokça yan yana bulunur. Kuran çevirilerinde kadından bahsederken ‘mal’ statüsünü reva gören çevirmenler elbette fitne kelimesinin de bu toplumdaki tezahürünü düşünmeyeceklerdi. Saussere ne diyordu aslında kelime değil onun arkasındaki soyut yapıya bakılmalıdır. Arapça’da fitne sınav demektir. Evet sadece bu. Peki biz bu kelimenin içini nasıl doldurduk? Yazayım: Ortalığı karıştıran, günah işleyen, dedikoducu, tehlikeli. Hatta bir de fitne fücur diye bir tamlamamız da var. günlerdir etrafımdaki kadınlara soruyorum yazdığım kelimelerden başka bir kelime söyleyen yok. Bizatihi kadınlar tarafından da içselleştirilmiş bu sıfat ne yazık ki."
8016,"Kadın ile özdeş sayılan fitnenin kullandığımız anlamı kadını her daim baştan çıkarma eğilimleri olan tehlikeli ve bu yüzden kapatılıp saklanması gereken bir varlık statüsüne indirgedi. Bununla yetinilmedi cehennemin yarısından fazlasını kadınların dolu olduğu anlatıldı. Hep suçlulardı, yarımlardı ne yapsalar olmuyordu. Çevirmenlere göre Yaratıcı onlara fitne demişti ve masum erkelerin cennete giden yolda bir numaralı düşmanları da yine onlardı. Eğer kelimenin anlamının zihinlerdeki kodu sınav olsaydı herhalde sınavı hakkıyla geçebilmek için kadınlar erkekler tarafından büyük bir özene maruz kalabilirlerdi."
8017,"Bu sistem hatası yapıldığından, zihinlere enjekte olduğundan beridir yüzyıllardır kadınlar günah makinesi olarak algılandı hala aynı muameleyi görüyorlar. Bu muamele onların aşağılanmasına, ezilmesine, hukuksuzluğa uğramalarına sebep oluyor. İş o kadar zıvanadan çıkmış durumda ki dini sohbet ortamlarında kadınların ibadetlerinin eksik olduğuna dair uydurma hadisler zikrediliyor ve böylece bu yarım kalmışlığı tamamlamak için erkeğe hizmet etmesi ön koşulu kendine oturacak zemin buluyor."
8018,İşin bu raddeye gelmesi basit bir çevirisi hatası mı ? Elbette hayır. Bu İslamiyet’ten önce de var olan toplumsal hafızamızın küçük bir izdüşümü. Çevirmenlerin neden bu hususa yıllarca dikkat etmedikleri tam da işin arka planındaki soyut anlamlara ve bilişsel yanılsamalarına bağlı.
8019,Peki ne yapmalı? Aslında o kadar basit ki yapılması gereken. Şartlarının içinde doğduğumuz toplumu değiştirmenin başka bir deyişle toplumsal hafızayı yeniden inşa etmenin en kolay yolu ona dokunmaktan geçiyor. Müslüman bireyler olarak artık mahalleye inmenin vakti geldi de geçiyor bile.
8020, 
8021,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8022,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8023,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8024,Yazar: rumeysa ç.
8025,
8026,"Sümeyye Erdoğan’a geldiği iddia edilen evlilik teklifine dair ilk tepkileri facebook’umda gördüğümde facebook haber kaynağımı aşağı kaydırmaya devam ettim, haberi okumadım bile, merak etmedim. Magazinel bir haber falan zannettim, hiç de derdim değildi."
8027,"Sonra baktım haber kaynağımın her yerinde Sümeyye Erdoğan’ın resmi, haberi tıkladım, açtım okudum, sinirlendim, kapattım. Her gün milyonlarca kadının başına gelen iğrençlik bu sefer de Sümeyye Erdoğan’ın başına gelmişti. Ama o kadar. Sinirimin de etkisi kısa sürdü, hayatıma devam ettim."
8028,"Bir süre sonra ise, günün ilerleyen vakitlerinde başka bir caps’le sinirlerim havaya kalktı. Sümeyye Erdoğan’a böyle çirkin bir saldırı varken feministler nerdeydi?! Hayda! Yine bir şekilde suçlu olmayı başarmış bir kadın olmaktan gelen tiksinti ve sinirim birbirine karıştı."
8029,"Zaman geçti, hava karardı, kendimi sakinleştirip tekrar düşünmeye çalıştım ve bu meseleye dair neden hemen kaleme sarılmadığıma, neden bir feminist olarak “görevimi” yerine getirmediğime, cidden nerede olduğuma (?!) dair bir sonuca varmaya çalıştım. Bu sonuç şöyle:"
8030,"Mesele böyle bir şeyin Sümeyye Erdoğan’ın başına gelmesi ve devletin başındakine muhalefetimden ötürü ondan nefret etmem(tanımadığım bir insandan, bana ve başkalarına görünür bir zarar vermediği sürece neden nefret edeyim ki?) değildi. Mesele aslında tam da bunu artık alışılagelmiş bir şey olarak algılamamdı. Daha bundan yaklaşık 3 ay kadar önce, Abdullah Öcalan’ın yeğeni meclise girdiğinde de mesela, kadının fotoğraflarını paylaşıp onun çirkinliğinden girip kadınlığından çıkan postları okuduğumda da, o sözleri eden insanları facebook arkadaşlarımdan çıkarmaktan fazlasını yapamamıştım."
8031,"Yani mesele zaten neredeyse herkesin, her zaman, her şekilde böyle hakaretlere maruz kalması ve artık bunu görmeye gücünün yetmemesi insanın. En azından bende öyle oldu."
8032,"O yüzden …’nın yanındayız bildirisi, mesajı yayınlamaktan illallah geldi. Yayınlamayınca böylesi saçma yorumlara da maruz kalmaktan illallah geldi."
8033,"Orada her kimseniz düşün yakamızdan, bizim yapılacak daha ciddi işlerimiz var, insanlar ölüyor, çocuklar büyüyor demek istiyorum. Ağzımdan daha da fazlasını alamazsınız, özür diliyorum."
8034, 
8035,"Not: Bu süreçte bana en komik gelen feministleri Sümeyye Erdoğan’ın “namusuna” dil uzatanlara karşı, “namusunu” korumaya çağıranlardı sanırım. Bu konuyu yakın zamanda, daha detaylı yazarım inşallah ama şu şarkı size gelsin:"
8036,
8037, 
8038,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8039,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8040,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8041,Konuk Yazar: H
8042,
8043,"Birkaç ay önce, kimin olduğunu hatırlayamadığım bir köşe yazısında okumuştum bu kavramı. İngiltere’de yapılan bir araştırmaya göre İngilizler farklı görünen insanları sokakta görmekten tedirginlik hissetmiyorlarmış ancak bir insanın kendilerine günlük hayatta -güncel bir rıza beyanı olmaksızın- 60 santimetreden fazla yaklaşması kaygı hissi uyandırıyormuş. Bu mesafenin adı da ‘medenî mesafe’ymiş. Köşe yazısı da bu kavrama karşı duran bir pozisyondan, Türk-iye toplumundaki sarmalayıcı dokuya artı puan verip ‘medenî mesafe’nin soğukluğunu ve gereksizliğini işlemekteydi."
8044, 
8045,"Herkesin fikri kendine tabii, ancak Türk toplumundaki sarmalayıcı doku kısmında bir nefeslenmek istiyorum. Çünkü bugünlerde nefesimi kesiyor bu sarmalayıcı doku."
8046,"Reçel’de aylardır kadınlara değen yanı yazılıyor. Kadın-erkek, kadın-toplum, kadın-devlet ilişkilerinde zamanlama hatasıyla ya çok sarmalayan, yahut hiç sarmalamayıp tüm sorumluluğu kadınların omzuna yükleyip rahatlayan eğilimler arşivde mevcut. (Ebeveynin çocuğu sarmalayıcılığı üzerine yazılmış zihin açıcı Reçel yazısına da selam olsun.) Bugünlerde, ayrıca, erkekliği sorgulamayı önermek de revaçta, yoksa genç kadınlar üzerinden başlayan tartışmaların yapıcı bir sonuca ulaşamayacağı tespiti popüler."
8047, 
8048,"Mesele daha da budaklanmış durumda, gibi geliyor. Bireyin pratiği ne ise, toplum ve devlet ile ilişkiler de o ton/üslup üzerinden devam ediyor, kendini -karşılıklı- yeniden üretiyor, yerleşikleşiyor. Bir kadın olarak benim tarihime ve şu ülkenin geçmişine günceline sinmiş; artık nefes aldırmıyor bu zamanlama hatasıyla malul Türk-iye toplumunun sarmalayıcı dokusu. Hiç bir aktörü suçlamadan, aksiyon hatasına dikkat çekiyorum. Herkes yapıyor aksiyon hatasını, ancak çoğu kişi ehven-i şer olmama açıklaması üzerinden kendini temize çekiyor (bkz. ‘Cetvel Kim?’ yazısı)."
8049, 
8050,"Aktüel politikada olan nedir, dün ve bugün? Sarmalayıcı devlet ya çok sevip sarılırken canını çıkarmış oluyor toplumun ve bireyin, ya yanlış zamanda sevgisiyle boğmuş oluyor vatandaşını. Vatandaş/birey/toplum, devlete ve birbirlerine olan sevgiden ötürü devleti korumaya çalışırken bir başka vatandaşın bedensel bütünlüğüne yahut devleti oluşturan fizikî varlığa kastediyor. Kadınlar çok sevildikleri için öldürülüyor erkekler tarafından; onlar için en iyisi başlarını açtıklarında modernleşmek olduğu için okul kapılarından hakaretamizce kovulmuşlardı. 1970ler devleti en çok sevip koruma/ilerletme iddiasındakilerce kanlı bıçaklı ölümlü işkenceli geçti. Bir eylem olduğunda polis müdahalesi olmaması, bu ülkede olmuş muydu, unuttuk. Yapılan eylemlerdeyse, devleti devlete karşı şiddet içeren araçlar olmaksızın koruyamadığımız için şehrin ortasında hayatın normal akışında devam etmesi mümkün olmuyor. Erkeklerini çok seven kadınlar, herhalde güçleri o kadarına yettiği için, saç baş yolma edebiyatı üzerinden devam ediyorlar. Bu sıralar mütedeyyin genç kadınlar kariyere odaklanıp evliliği geciktirdikleri savıyla onları pek seven toplum tarafından yakın markaja alınmış durumda. Çocuklar mevzusuna girmiyorum, şiddet görenin şiddet uyguladığı karikatürlerini tekrarlamak gereksiz. Bir kadın olarak erkeklerin gördüğü baskılara/sevgi kaynaklı sarmalamalara yabancı kalmışım, bu konudaki boşlukları tahayyülünüze bırakıyorum."
8051, 
8052,"Örnekler kolaylıkla çoğaltılabilir, o kısma takılmadan devam edelim istiyorum. Muhakkak burada, bu örnek olayların okumasını, benim konuma yansıdığını düşündüğüm görüntüsü üzerinden yapıyorum. Biz medenî mesafeye gelelim tekrar. Herhangi bir çeşit mesafenin Türk-iye toplumunun sarmalayıcı dokusunda nasıl kaybolduğunun görünmesi, mühim olan. 60 santimetreden yakın bir insan ya da varlık tedirginlik hissi uyandırmıyor olabilir Türk-iye toplumunda. Elimizde cetvel mezura ile gezecek halimiz yok elbet. Ancak bizdeki şu aşırı ve/ya yanlış zamanda sarmalayıcılıkla aramıza bireysel olarak mesafe koymamız gerekiyor, sanki. Bizim dışımızdaki her insanın da bir bedensel ve ruhsal/entelektüel bütünlüğü var ve çok fazla sevmek bile bu bütünlüğün devamının önüne geçemez. Geçmemeli. Çıkmalıyız bu mesafesiz sevmelerden, devletin de toplumun da bireyin de canını yakıyor bu tarz."
8053, 
8054,"Medeni mesafe değil de, yaşamaya tek parça halinde devam edebilmek için bir takip mesafesi filan bıraksak, belki de hallolacak herşey. Hatta böylece, önlenemez temaslarla gelen sarmalayıcı dokunun bünyelerde oluşturacağı sarsıntının etkisi azaltılabilir bile?"
8055,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8056,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8057,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8058,
8059,
8060,"Sizinle Savaşa Karşı Barış için Buluşan Kadınlar’ın bildirisini, konuk yazarımız Neslihan Akbulut Arıkan’ın girişiyle paylaşıyoruz…"
8061,"Aşağıda sizinle paylaşmak istediğim metin aktif üyesi olduğum Buluşan Kadınlar isimli platformumuzun bir çağrı metnidir. Bazılarınız Buluşan Kadınları önceki faaliyetlerinden tanıyıp biliyorsunuz. Bilmeyenler için de kısa bir tanıtım blog sayfasında mevcuttur. Silahların susması, ölümlerin durması, bu kara günlerin geçmesi için söyleyecek bir kaç sözümüz vardı. Ekin Wan’ın ölü bedenine yapılanlar isyanımızı taşıran son damla oldu şu kara günlerde. Basına yansıyan yansımayan her ölüm çok acılar barındırıyor. Ancak ölü bir kadının bedenine işlenen vahşet ve bunun medyaya yansıması hepimizi daha hasta, daha kırgın ve daha da kirlenmiş hale getirdi. Bu nedenle isyanımızı sizlerle bu sayfadan da paylaşmak istedim. İsyanın sesi duyuldukça hep birlikte iyileşmek imkanına biraz daha yaklaşırız umuduyla…"
8062, 
8063,"Her savaş, haklı-haksız ayrımı olmaksızın, insanlık ve diğer  tüm varlıklar için büyük kıyımlara sebeptir. Ölüye işkenceyi ve bunun teşhirini bir metot olarak kullanmak ise savaşın bütün bu kötücüllüğüne ek olarak insanlığın üzerine çöken bir lanet olmuştur. Biz bu savaşın ne kadar kirli olduğunu bilen kadınlar olarak bu topraklarda inşa edilmeye çalışılan barışı yok etmek için başlatılan çatışmalar sonucu evlerimize düşen ölüm haberleri ile yanarken, bir kadının cansız bedenine gerçekleştirilen bu saldırıyla yüreğimizin iyice dağlandığını hissettik. Ölü bir bedene saldırıp teşhir ederek gerçekleştirilen bu vahşeti kınıyoruz!"
8064,"Canlının olduğu gibi, ölünün de bedensel bütünlüğünü tanıyan, barışın bir hukuku olduğu gibi savaşın da hukuku olduğunu öğütleyen bir dinin mensubu kadınlar olarak cansız bir bedene karşı işlenen bu saldırıyı lanetliyoruz. Devletin resmi makamlarından bu vahşetin sorumlularını ve o vahşet görüntülerini medyaya taşıyanları tesbit etmelerini, haklarında yapılacak hukuki işlem ve cezalandırmaların kamuoyuna açık bir şekilde yapılmasını talep ediyoruz."
8065,"Hiç bitmeyecek bir sözü tekrarlamaktan biz vazgeçmeyeceğiz: Bu topraklarda savaş ve çatışma istemiyoruz. Her yerde ve herkes için barış, özgürlük ve adalet diyoruz!"
8066,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8067,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8068,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8069,Konuk Yazar: Ayşe Özlem Ekşi
8070,
8071,"Hayatın hiç son bulmayacakmış gibi çılgınca ve yanıltıcı akışının bir süreliğine durduğu, nereden geldiğimizi/nereye gittiğimizi, burada ne yaptığımızı, hiç sonu yokmuş gibi yaşadığımız şu hayatı,  hırslarımız, heveslerimiz, amaçlarımızla yeniden sorguladığımız en büyük anlamların ve anlamsızlıkların iç içe geçtiği zamanlardır cenaze törenleri. Akraba, eş-dostun kenetlendiği, gözyaşlarının sel olduğu, bir daha dünya gözüyle göremeyeceğiniz bir cana vedanın ve vefanın son kez sergilendiği bir seremoni…"
8072,"İşte birkaç gün önce bir süredir ağır hasta olan seksen sekiz yaşındaki dedemin vefatıyla böyle bir tablo içinde buldum kendimi.  Tüm çocuklar ve torunlar babalarına /dedelerine son görevlerini yerine getirmek üzere iş bölümü yapmışlardı; mezar yerinin ayarlanması, cenazenin yıkanması ve nakledilmesi için cenaze arabasının ayarlanması, cenaze yemeğinin ve namazının organize edilmesi, misafirlere yemek ikramı vs…"
8073,"Cenazenin defnedileceği memleketimize gelişi, yıkanması ve cenaze yemeğinin ikram edilmesinin ardından sıra cenaze namazının kılınması ve bir kilometre ötedeki mezarlığa taşınarak defnedilmesi kısmına gelmişti. Bütün bu hengâme içinde ezanın okunmasıyla birlikte bir telaş dedemizin cenaze namazını kılmaya,  onu ne kadar iyi bildiğimizi söylemeye ve (ne hakkı olacak ama) cami avlusunda yükselen “Helal olsun!” nidalarına ses katmaya niyetlenmiştik ki daha cami avlusuna yönelmeden ilk önce ilçenin cenaze taziyesine gelmiş ihtiyar teyzelerinin bir yandan helvalarını kaşıklarken, ayıplayan bir yüz ifadesiyle “Siz gitmeyin, kadınlar cenaze namazına katılmaz, olur mu hiç öyle şey canım!” ikazıyla durakaldık kız çocukları ve torunları olarak. “Elalem” denen o gizemli varlığı çok önemseyen teyzelerimden biri ihtiyar teyzelere hak verip gitmeme kararı alırken,  gitmek ve görmek isteyen ve kimseyi takmayan bir grup isyankar kız çocuğu ve torun, teyzelere söylenerek camiye yöneldik. Bir engel de cami avlusuna girmeden koyulmuştu. Onu aşamadık tabii ki. “Cenazeye saygısızlık olmasın olay çıkarmayalım şimdi” söylenmeleri eşliğinde bir evin cami avlusunu gören merdiven altına sığındık! Cami avlusundan içeri alınmayışımız ve tüm erkeklerin bunun yanlış olduğu konusunda hiçbir tereddütlerinin olmayışı mı daha vahimdi; yoksa dedemin tabutunun getirilişini, namazının kılınışını ve “İyi bilinmesi ve haklarının helal edilmesi”  seramonisini kuytu bir köşede, sesimiz duyulmasın diye fısıldaşmalar, birbirini ikazlar eşiliğinde izlemek zorunda kalışımızı “En azından görebildik” diye birbirini avutan ailenin kadınlarının hali mi karar veremedim!.."
8074,"Peki engeller bununla bitti mi? Tabii ki hayır. Namaz tamamlanmış ve tabuta omuz verme yarışı başlamıştı. Tabutun etrafını çevreleyen bir kısmını tanımadığım adamlar omuzlarıyla birbirlerini ittire kaktıra  bir kilometre ötedeki mezarlığa cenazeyi taşıdılar. Biz de bir arabayla cenazeyi takip ettik. Mezarlığa ulaştığımızda arabadan inmek için cenazenin bir miktar mesafe almasını salık veren yeterince ayar almış teyzelerimi dinlemeyerek birkaç kuzen hemen cenaze konvoyunun arkasına takıldık. Tekbirler eşliğinde cenazeyi defnedeceğimiz mezar yerine geldik. Kadın-erkek karışık bir halde cenazenin toprağa indirilişini, sırayla küreği ele geçirenin toprak atışını seyrederken dualarımızı ediyorduk ki, altmış yaşlarında bir amcanın ve beraberinde orta yaşlı birkaç tanımadığım adamın “Nıck, nıck şunlara bakın erkeklerin arasında cenazede! Ne günlere geldik! Nıck, nıck” hayıflanmaları ve bir sürü hak veren göz eşliğinde dedemizin toprağa verildiği son anları oradaydık."
8075,"Ölen benim dedemdi. Hayatımda ilk defa gördüğüm ve muhtemelen dedemin de tanımadığı bu adam dedemin cenazesini son kez görme hakkıma müdahale etme yetkisini kendinde görüyordu! Bu adama bu cüreti veren, yıllardır yatalak hasta olan dedeme sırayla bakan annem ve teyzelerim,  canlarını yitirmiş bu kadınları bile necis kabul eden, varlığına tahammül edemeyen tüm bu insafsızlığın dayandığı zihniyetle mücadele etmenin ne kadar da insani bir durum olduğunu bir kere daha anladım ölüsünü bile defnederken görünmez kılınmaya, kör edilmeye çalışılan kadınlar, bizler adına."
8076,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8077,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8078,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8079,Yazar: Fatma Betül Ö.
8080,"
"
8081,
8082,"Yaklaşık 5 aydır Almanya’dayım. Bu sürede kültür ve dil farklılıklarını sonuna kadar yaşadım herhalde. Farklılıklar üzerine mütemadiyen karşılaştırmalar yapıyorsunuz. “Aaa Türkiye’de böyle değil!” demeler başlıyor sonra. Sonra bir bakıyorsunuz memleketiniz, Avrupalı bir memleketin yanında gözünüze çok kötü durumda görünüyor. Bütün bunları yaşarken -Berlin’in her açıdan ne kadar yaşanılabilir, mutluluk verici, huzurlu olduğunu düşünürken- hatta buralara gelebilmiş olduğum için şükrederken, içimde bir yerlerde büyük bir rahatsızlık olduğunu hissettim. Kızgın ve üzgündüm. Bir kadın olarak, tesettürlü bir kadın olarak, bisikleti sürebiliyor, taşıt olarak kullanıyordum. Öyle Adalar’a gidip orda bisiklet sürmek gibi değil yani. Ama sürekli şu geliyordu aklıma: “Neden Türkiye’de de olmasın?” Gördüğüm her güzelliğin memleketimde de olmasını isteyip, bunun için çok uzun bir yolun olduğunu fark etmenin rahatsızlığı vardı içimde, kızgınlığı vardı. Düşünsenize İstanbul’da bisiklet sürebilmeyi, trafikte! İstanbul’u geçtim, düz bir il seçelim Konya mesela ya da Malatya?"
8083,"İşin hikaye kısmına devam edersem niyetimden uzaklaşacağım. Farklılıklar var demiştim. Ama bazı farklılıklar kendi içinde benzerlikler de taşıyor. Almanya yoğun bir yaşlı nüfusuna sahip. Ve hayat hiç de ucuz değil. Vergi, sağlık masrafları, kira… Bir aile rahat bir hayat yaşamak istiyorsa anne de, baba da çalışmalı. Elbette ebeveynlerin çalıştığı ailelerde çocuk sayısı da az oluyor. Ve Almanya’da ciddi bir genç nüfus sıkıntısı var. Ve devlet kendince politikalar geliştirmiş. İşte benzerlikler burda başlıyor: Daha çok çocuk sahibi olmaya teşvik!"
8084,"Türkiye’de 3 çocuk muhabbetine girmeyen kalmamıştır diye düşünerek ayrıntıya girmiyorum. Çocuk sahibi olan kadınlara yönelik son dönemde çıkan paketleri de bir çoğumuz biliyoruz. Ben Almanya’daki teşvik yöntemlerinden bahsetmek istiyorum. İlk olarak eğer bir aile çocuk sahibi olduysa 2 yıl ücretli izin hakkı var ebeveynlerin. Bu izin bir süreliğine iki ebeveyn için de geçerli, sonrasında biri işine devam ediyor diğeri iznine. Ve eğer gerekirse izin uzatılabiliyor. Kadınlara altın takmıyorlar, ücretli izin veriyorlar."
8085,"Zaten  vorschule denilen okul öncesi okullar 1-4 yaş arasında eğitim veriyor. Aile isterse bu okullara çocuklarını kayıt ettiriyor. Devlet her aileden çocuk başına belli bir miktar para alıyor ve kendisi üzerini tamamlayıp bütün ihtiyaçlarını karşılıyor. Okul ve aile arasında bir “para” meselesi asla olmuyor. Çocuk bakımı “kadın” işi asla değil burada. Baba olmak sabahın nurunda çıkıp, eve gece dönüp, çocuklarına sadece öpücük vermek; evin geçimi için yok olmak demek değil. Anne olmak da tüm varlığını çocuklara adayıp; kendi varlığını unutmak değil. İfrat ve tefrit değil yani. Bunu sağlayan da aile içi politika. Nasıl mı? Kadınlar çocuk sahibi olmak istemiyorlar; çünkü çocuk sahibi olmak yıllarca çabaladıkları kariyerlerini bırakmaları anlamına geliyor. Tam bu noktada erkeklere de çocuk sahibi olma sorumluluğu düşüyor ve sadece kadın değil erkek de “çocuğunun sahibi” oluyor. Her sabah 8:00’da koşu yapan bir babayla kesişiyor yolum. İki küçük kardeş bazen arkasında bazen önünde bisikletleriyle babalarına eşlik ediyorlar. Her sabah diyorum dikkat edin. Babalarıyla vakit geçiren çocuklar var burada. Kucağında daha 1-2 yaşlarında çocuklarıyla gezintiye çıkan babalar var. Bu yaşlarda çocuklar ağlamaya meyillidir, sürekli altlarını ıslatırlar, bezlerini babaları değiştiriyor."
8086,"Wickelraum denen bakım odaları var burda. Süleymaniye Camisi’nin halka açık kadın tuvaletinde de bunlardan bir tane var. Emzirme odası, bebek bakım odası olarak çocuklu kadınlar için özel bir oda… İlk gördüğümde “Elhamdülillah düşünebilmişler” demiştim. Bir ay kadar önce bazı ufak tefek ihtiyaçlarımızı almak için IKEA’ya gittik. Gez gez bitmeyen IKEA’yı bitirdikten sonra tuvalet bulmamız gerekti. Tuvaletin yanında iki ayrı oda dikkatimi çekti. Bir tanesi “emzirme odası”ydı. Hemen yanında ayrıca “bakım odası” vardı. Ve kapının üzerinde hem erkekler için hem kadınlar için olduğunun anlaşılması adına iki resim… Bu bakım odasını babalar da kullanabiliyordu. Olması gerektiği gibi. Sonrasında, algıda seçicilikten olsa gerek, bazı metro ve tramvay duraklarında, alışveriş merkezlerinde hatta bazı kafelerde de gördüm. “Baba”lar vardı burada."
8087,"Sakın yanlış anlaşılmasın niyetim babalarımızı kötülemek değil. Ya da onlar kötü baba demek asla değil. Sadece baba olmak adına bildiğimiz bazı gerçeklerin o kadar da doğru olmadığını düşündüğüm için bunları paylaşıyorum. Bunun bir sürü altyapısı var; kültürel, dinsel, toplumsal, ailesel… Bunları elbette göz ardı etmemek lazım. Fakat; baba da çocuğuna bakmakla yükümlüdür. Yükümlülüğü bıraktım bir çocuk için “baba” varoluş açısından çok önemlidir. “Ayrıca kadınlardan çocuğun tüm bakımını beklemek ne kadar doğru? Bu bir ortaklık işi. Erkeğin sorumluluğu sadece evi geçindirmek mi?” gibi sorular sorduğumda aldığım cevaplar beni “baba olmak” üzerine düşünmeye sevk ediyor."
8088,"Almanya’da çalışmayan kadınlar için durumun nasıl olduğunu bilmiyorum, henüz çalışmayan bir Alman kadınla karşılaşmadım, karşılaşır karşılaşmaz soracağım. Türkiye şartlarında bir kadın evli ve çalışmıyorsa ve çocuk sahibi değilse, samimi söylüyorum: Hiçtir. Genelleme yapmanın yanlış olduğunu düşünmüyorum. Evlenen bir kadın, çalışmıyorsa, maksimum ikinci ayında soru yağmuruna mağruz kalır: “Çocuk yok mu çocuk? Torun, yeğen, bebek istiyoruz, ee artık zamanınız da geldi.” Üstüne vazife olmayan insanlardan duyarsınız defalarca. Tanımazsınız bile. Bir yıl geçti ve hâlâ  çocuğunuz yoksa üzerinize dedikodular başlar, çoğunuz olmuyor ya sorunlusunuzdur artık. “Evcilik oynamaya mı evlendiniz!” gelir ardından. Çalışan bir kadınsanız daha vicdanlı olup maksimum bir yıl geç yaşatırlar size tüm bunları. Ve sizin bağırasınız gelir: “Size neee!”"
8089,"
Ama böyledir; çocuksuz, ve bu çocuksuzluk için bahanesi olmayan bir kadınsanız size “kadın” denebilir mi? Baba hiç yoktur bu süreçlerde kimse babayı suçlamaz, babaya soru sorulmaz, sorunlu asla baba değildir… Ve bu şartlar altında sizi kendi içinde sindiren bir sistem içerisinde nasıl 3 çocuk sahibi olacaksınız, nasıl büyüteceksiniz, her şeyle nasıl baş edeceksiniz kimse umursamaz. Ortam hazırlamaz. Altın takmakla birdir işte çocuk sahibi olmak. Ve bir sürü teyze vardır “O kadar çocuk doğurdum da ne altın takanı ne teşekkür eden oldu kızım, kıymetini bilin.” diyen. Bilmek istemiyorum teyze. Aza kanaat ede ede, olması gerekenleri yapmayı unuttuk. Doğru olanı değil, bize dayatılanı yapıyoruz ve bu aza kanaat etmek oluyor. Ben fazlasını isteyen olacağım. Bunu kendim için, bir gün doğacak çocuklarım için, ve eşim için istiyorum. Ben istatistikleri arttırmak için çocuk sahibi olmak istemiyorum. Çocuk sahibi olmak için yok olmak istemiyorum; kocam ve çocuğumla birlikte var olmak istiyorum."
8090,"Bir karikatür çizdim; çocuğuyla dışarı çıkan bir babanın bakım odası bulamamasıyla ilgili. Bir gün, umuyorum bir gün babalar için de bakım odası olacak Türkiye’de. Bir gün çocuk sahibi olmak “huzur sahibi olmak” anlamına gelecek tüm aile için; çocuk için, anne için, baba için ve toplum için…"
8091,
8092,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8093,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8094,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8095,Konuk Yazar: Konca
8096, 
8097,"Ben teyzemin şimdiki eşinin onun ikinci kocası olduğunu altı yedi sene önce annemle havadan sudan bir muhabbetimizde öğrendim.  Meğer daha önce bir evlilik daha yapmış. Teyzen bekar olsaydı, dul ve çocuklu bir adamla (şimdiki eniştem) niye evlenmek istesin ki demişti annem.  Peki anadolunun doğusunda, gelinliğiyle çıkan kefeniyle geri gelir anlayışının hakim olduğu bir köyde teyzemin ilk evliliği nasıl bitmişti?"
8098,"Teyzem ilk kocasıyla on beş yaşında ananemin istemesiyle evlenmiş. Adam annemlerin uzaktan akrabasıymış ve başka köydenmiş. Ananemler adamın durumunu bilmeden teyzemi onunla evlendirmişler. Adamın ailesi de saklamak için damadı düğün gününe kadar gelin dahil kimseyle pek konuşturmamışlar. Odada ikimizden başka kimse yoktu ama annem yine de sesini alçaltıp “Adam teyzenle yatakta bir şey yapamıyordu, biraz kadın gibiydi, öyle davranıyordu” dedi. Çocukları olmuyormuş. Adamın ailesinin de baskısıyla yıllarca evli kalmışlar. Sonunda evlilik bitip teyzem baba evine döndüğünde teyzemin evliliğin yatak odası kısmında anlattıkları kadınların arasında gizliden gizliye uzun bir müddet konuşulmuş. Adamın ailesi durumun farkındaydı teyzemle büyük ihtimalle oğulları belki düzelir diye evlendirdiler. “Kadın işlerini yapmayı severdi. Bir gün evlerine gitmiştim, dikiş dikiyordu. Teyzen çok azarlardı böyle davrandığı için, ailesi de çok döverdi. Allah kimsenin başına vermesin” diye devam etti anlatmaya annem. Annem anlattıkça teyzem mi adam mı daha talihsiz karar veremedim. Anadolu’nun bir köyünde kadınlara karşı bir şey hissedemeyen bir adam olmak nasıl bir şey acaba? Kısık sesle kadınların arasında çocuklarına bulaşmaması dualarıyla konuşulan bir özelliğe sahip olmak? Ailesinin başını yere eğdiren, ailenin diğer bireylerinin kısmetini kapamasından korkulan adam olmak? Eğer teyzemle en azından çocuk sahibi olabilselerdi büyük ihtimalle şu anda hala evli olurlardı. Çünkü kimse çocuğu olan bir adamın karısına veya kadınlara gerçekten ilgi duyup duymadığından şüphelenmez, daha doğrusu ilgilenmez. Adamın kimliği bastıralamayacak kadar belirgindi, büyük ihtimal transtı.-Ne olduğu nasıl hissettiği pek de önemli değil, o kendisine verilen rolü, yapılması bekleneni yapamadı.- Bu yüzden bu kısık sesle de olsa konuşulmak zorunda kaldı. Peki o kadar belirgin olmayıp saklananlar, konuşulmayanlar, zoraki/paravan evliliklerden çocukları olan ama hemcinslerinden hoşlanan adamlar, kadınlar?"
8099,—-
8100,"İnternette böyle evliliklerle ilgili farklı farklı bir sürü haber ve hikaye var. Biraz araştırırmayla onlarcasını bulmak mümkün. Biraz daha araştırmayla eşcinsel olduğu farkedilince babası, abisi, akrabaları tarafından öldürülen, baskılara dayanamayıp intihar eden, işlerinden atılan, bazı ülkelerde idam edilen, hapse atılan, askerde, okulda tacize uğrayan,  insanların hikayelerine denk gelmeniz çok olası. Ben bu yazı için araştırdım. İşte bazıları;"
8101,-Diyarbakır’da eşcinsel olduğu farkedilince on yedi yaşında amcası ve babası tarafından öldürülen R.Ç.
8102,"-Bilgisayar biliminin kurucusu, matematik dehası bir kriptolog olan Alan Turing.* (Enigma kodunu kırarak ikinci dünya savaşının ömrünü iki yıl kısaltıp tahmini on altı milyon insanın hayatını kurtardı ama eşcinsel olduğu ortaya çıkınca devlet zoruyla hormon tedavisi uygulandı. Bu tedavi vucudunda titremelere sebep olup kalem tutamaz hale gelince, tedaviye başlandıktan bir sene sonra intihar etti.)"
8103,-Boğaziçi köprüsünden atlayarak intihar eden trans birey Eylül Cansın ve geride bıraktığı video
8104,-Eşcinsel olduğu için ailesinden sürekli şiddet gören ve intihar eden Sinan Akyüz
8105,"-Şanlıurfa’da dindar ve varlıklı bir kürt ailesinin tek oğlu olarak doğan, Marmara üniversitesi fizik bölümünü bitiren Ahmet Yıldız * (Babasına cinsel yöneliminden bahsettikten sonra tehditler almaya başladı. Arkadaşları yurtdışına kaçması gerektiğini söyledi ama özel ders verdiği üniversiteye hazırlanan öğrencilerinin sınav sonuçlarını görmek için biraz daha Türkiye’de kalmak istedi. Dondurma almaya giderken babası tarafından beş el ateş edilerek öldürüldü. Babası hala yakalanamadı.)"
8106,-Eşcinselliğin çok sert bir şekilde yasak olduğu Nazi Almanya’sında eşcinsel oldukları için tutuklanan yüz bin kişi.*(Bunlardan resmi olarak elli bini hüküm giymiş ve resmi olarak yaklaşık on beş bini toplama kamplarına gönderilmiş. Çalışma kamplarında en kötü muameleyi onlar görmüş. Kamplardan en az onlar sağ kurtulmuş tahmini yüzde altmışı o kamplarda ölmüş.)
8107,——
8108,"Bir insan grubundan nefret etmeniz gerektiğini düşündüğünüzde veya onların günahları yüzünden helak olacağınız aklınızın hep bir köşesinde olduğunda sanırım onlara karşı işlenen suçları da görmezden gelmeye başlarsınız. Bütün bu insanlar farklı geçmişlerden, sınıflardan, ailelerden, dönemlerden geliyor. Konuşulmuyor, gördükleri aile içi şiddet polis kayıtlarına yansımıyor, onlara karşı işlenen suçların adı geçmiyor. Gözlerimizi ve kulaklarımızı kapadığımızda, sapkınlıklarını düşünüp onlar yüzünden helak olacağımızı düşündüğümüzde onlar yok olmuyor. Her gün onlarcası doğmaya devam ediyor. Ülkenin en doğusunda bir köyde doğup, zar zor okuyup yazayabilen, tarımla uğraşan ama eşcinsel olan bir adam birgün bizim için batının ahlaksızlığının bir parçası olan sapkından fazlası olabilecek mi? Belki de bu konuda biraz daha fazla düşünmeliyiz dediğimiz birgün olacak mı? Acaba onlar ve yaşadıkları üzerine düşününüp empati kurarsak, onlara olan nefretimiz azalır diye mi korkuyoruz?"
8109,"Müslüman erkeklerin içinde eşcinsellik meselesine mantıklı bir söz üreten çok insan görmedim, çoğu en ufak bir anlayışın bile “yumuşaklık” göstergesi olmasından acayip korkuyor. Eşcinelliği dini kaygılarla eleştirdiğini savunan bir erkeğin birazcık üzerine gidilince “delikanlı olsunlar lan azcık” minvalinde sözler duymak işten bile değil. Eşcinsellere olan tepkinin sadece dini kaygılardan kaynaklanmadığını  ataerkiyle güçlü paraleliğini farketmek için çok dikkatli olmaya gerek yok. Söylemlere birazcık baksak yeterli. Kızlara erkek gibi kız dendiğinde bunun övgü için söylendiği açıkken, bir erkeğe kadın gibi erkek demek hakaret için söylenmiyor olabilir mi? Sanmıyorum. Peki kadının erkeksi özelliklere sahip olması övülürken erkeğin kadınsı özelliklere sahip olması neden bu kadar kötü, kadınlar/kadın olmak çok mu iğrenç? Eğer eşcinsellikten sadece dini sebeplerden ötürü nefret ediliyorsa, doğudaki o ataerkilliğin doruklarındaki ama islamla pek alakası olmayan köyde eşcinsel bir adama hangi kaygılardan ötürü böyle davranılıyor ve batıya geldikçe dindarlık dahil her şeyin şekli değişse de verilen tepkiler aynı şiddette olmasa da neden hep benzer? Kafamda deli sorular…"
8110,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8111,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8112,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8113,Yazar: rumeysa ç.
8114,
8115,Yakın zamanda emzirme haftası vesilesiyle Facebook’ta haber kaynağıma normalde olduğundan çok daha fazla emzirmeyle ilgili yazı/deneyim anlatısı geldi. Ömür Gedik’in şu yazısı da yayınlanınca her tarafım emzirme yazısı doldu taştı ve ben de bir süredir aklımda olan bu yazıya başlama gazını oradan aldım.
8116,"Oğlum Kerem dört aylık oldu. Yani dört aydır bilfiil emziriyorum. İlk haftayı atlattıktan sonra elimizden geldiğince dışarı çıktık, havalar da şansımıza iyi olunca mobilize olmak için dağları deldik, çölleri aştık (Neden bu kadar abartıyorum? Sizi bebek arabasıyla gezinmeye davet ediyorum!), sonrasında daha kolay yöntemler bulduk, slingtir, kangurudur; hayatımızı kolaylaştıran her türlü metodu zorladık ve her fırsatta dışarı çıktık."
8117,"Evden her çıkışım en başta benim için acayip bir gerginlik sebebi oldu. Ya dışarıda acıkırsa n’aparım? Emzirmek mi? Yok yok, iki saatte bir emiyor zaten, emdikten hemen sonra çıksak, çok uzaklaşmasak, sonrasında eve yetişiriz… Buna benzer milyon tane iç sesle dışarıda ne gezdiğimi bildim, ne gördüğümden bir şey anladım. Kerem on sekiz günlükken uzun zamandır gitmek istediğim bir konsere gitmeye karar verdim, daha doğrusu eşim gitmezsem kafayı yiyeceğimi anlayıp beni bir şekilde motive etti ve ilk kırılmayı yaşadım. Böyle hayat mı geçerdi yahu? Zaten çocuğun sanki robotmuş gibi saat hesabıyla acıkıp doyacağına inanma saçmalığım yetmiyormuş gibi (bunun saçmalık olduğuna da ikna olmuş olmam aslında bir ayı geçmiyor) kendime de resmen işkence ediyordum."
8118,"Sonrasında aşama aşama camiinin kadın bölümleri (burada da normal şartlarda perdelere kıl olan bendeniz, kadınlar için temiz özel alanların da kamusal alanda ayrı bir ihtiyaç olduğunu tekrar idrak ettim ve her kadının tercihine uygun düzenlemelerin hayaliyle camilerden ayrıldım), emzirme örtüsü derken artık oğlum nerede acıkıyorsa orada emziriyorum; ister bir kafede otururken, ister bir yerde yemek yerken, ister müzede, konserde… O rahatlama öncesinde her muhabbet yarım kalıyor, her türlü ortamdan aşama aşama uzaklaşmam gerekiyor, saçmasapan bir sosyalleşmenin ortasında kalıyordum. Hayır emzirmeye bile değil, doyurmaya diye insanların arasından ayrılıyordum, bu nasıl bir yabancılaşmaysa!"
8119,"İnşallah daha iki sene daha sürecek bu süreçte zaman içerisinde neyle karşılaşacağımı bilmiyorum, muhtemelen rahatsızlık duyacak insanlar olacak, saçmalayan ve yine bir şekilde had bildirmeye çalışan insanlar da tabii. Ama bu bir çocuğa ve anneye yapılması en haksız şey bana kalırsa; böylesi bir tedirginliği yaşatmak bile haksızlık. Denklem belli: Çocuk aç ve doyması gerekiyor. Bu tabloda sadece memeleri gören kafaları güzelce bir çamaşır suyuna batırmak isterdim açıkçası."
8120,"Bu noktada benim tecrübem kısa, ama tartışmalarda özellikle dikkatimi çeken iki nokta daha var, onlara dair de gevezelik etmeden bu yazıyı bitiremeyeceğim: Emzirme örtüsünün tek seçenek olarak belirlenmesi ve mahremiyet vurgusu."
8121,"Tesettürlü iseniz ya da başkaları memelerinizi görmesin istiyorsanız emzirme örtüsü cidden insanı oldukça rahatlatan bir seçenek. Ama rahatlatan derken yanlış anlaşılmasın; bu yaz sıcağında çocuk içeride damla damla terliyor, içeride de bir sauna ortamı oluşuyor, o anlamda bana kimse bu örtünün rahat falan olduğunu iddia edemez. Ama kendinizi örtmek isteğiniz varsa, o konuda cidden yardımcı oluyor bu aparat. Ancak tek seçenek değil. Kadınlar istedikleri yerde çocuklarını istedikleri şekilde emzirebilmeli. Yani ben kendi tercihlerim vesilesiyle emzirme örtüsü kullanarak her yerde emzirebilmeliyim ve başka bir kadın da sırf sıkıntı bastığı için bile olsa emzirme örtüsü olmadan istediği yerde istediği kadar emzirebilmeli. Başta bana bile garip geliyordu ama kadın olmak ve çocuğu olmak kadar doğal olan böyle bir şeyi gizli saklı yapmayı tercih etmeyen herhangi bir kadın herhangi bir kısıtlamayı hak etmiyor."
8122,"İkincisi de çocuk anne arasındaki mahremiyet vurgusundan ben bir şey anlamıyorum sanırım. Ne anneliğin kutsallığı meselesine hâlâ kafam basıyor ne de çocuk anne arasındaki o özel bağa… Evet, 7/24 bir arada olmak, tamamen savunmasız bir yaratığın hayatına devam etmesi için tek vesile olarak hayatına devam etmek farklı bir his ama arada “sadece ikinize özel” olmasını gerektiren ne var emzirmede bana anlatmak isteyen olursa memnuniyetle duymak isterim. Sevgi, bağ, birliktelikler hep böyle etiketler ve gizli saklılıklar üzerinden anlatılıyor ve yaşanmak isteniyor. Halbuki bu süreçlerin hepsi tamamen doğal ve doğal haliyle güzel. Bu anı yaşamak için o kadar emek harcayan, günlerini, saatlerini ayıran, çocuğunun en azından kendisinden kaynaklanan nedenlerle sağlıksız olmaması için elinden geleni yapan kadınların emeklerini görünce şu mahremiyet tartışmalarını falan anlamak gittikçe zorlaştı. Bırakın kasılmayı, çocuğunuzu emzirmeye, o anı beraberce güzel bir şekilde yaşamaya bakın, derim bana fikrimi soran olsa. Bu an ne saklanacak ne de gizlenecek bir an; doğal, doğal olduğu için de güzel bir an, ne eksik, ne fazla."
8123,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8124,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8125,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8126,Konuk Yazar: Aliye Kılıç
8127,
8128,Herkes her şeyi biliyor. Şu halde rüzgâr ekenin fırtına biçmesinde şaşılacak bir durum olmasa gerek.
8129,"Afganistan’da NATO ordularının teşrifatçılığını yapanlar, bugün çıkan savaş karşısında acziyetlerini saklamak, çıkarlarını örtbas etmek için Türkiye halklarına Müslümanlık satıyor. Irak’a müdahale etmek için ilk sıralarda yer umanlar kimsenin imanını sınamasın. Devlete kul olanlar kendi tevhit anlayışlarını sorgulasın."
8130,"Erdoğan eliyle devletin “Müslüman’a” bir çağrı yaptığını söyleyebiliriz. Müslüman ya ondan ya ötekinden olmaya zorlanıyor. Deyim yerindeyse “bizim inayetimizle yaptığınız şımarıklığa bir son verin” denerek, Müslüman’ın direnme ve dayanışma imkânlarına saldırılıyor. Müslüman’a direnme ve dayanışma, yani Müslüman olma ve Müslüman kalma imkânını da kendilerinin verdiğini; kendileri olmazsa Müslümanlığın da olmayacağını söyleyip duruyor. Öte yandan Erdoğan eliyle devlet, Işid’i belirli mesafede tutmanın araçlarını bulmaya çalışıyor. Belki de 13 yıldır böyle bu. I. ve II. Körfez Savaşları’ndan beri… Işid’i (radikal islamı) belirli bir mesafede tutmak Müslüman’ı da belirli bir mesafede tutmak demektir. Bu “mesafelenme ilmini” de kendi ülkelerinin komünistlerini dövüp/sevip Sovyetlerle iş tutmayı bir sanat haline getiren ülkelerden öğrendikleri aşikâr. Erdoğan eliyle devlet şimdi de bu sanatı icra ediyor."
8131,"Bir an için devrimi yapanın parti değil de partiyi var edenin devrimci durum olduğunu düşünebilirsek eğer yirminci yüzyılın başı dünyanın her yanında pıtrak gibi çoğalan halk ve işçi ayaklanmalarıyla, onları takip eden komünist ve anarşist örgütlenmeler dönemiydi diyebiliriz."
8132,"İçinde bulunduğumuz yüzyıl ise Müslümanların topyekûn bir savaşın içinde kendini bulması ve buna geliştirmeye çalıştırdıkları cevap ile geçiyor. Burada sadece Ortadoğu’daki emperyalist işgali kastetmiyorum. Yerlerinden yurtlarından, doğal ekonomilerinden edilmiş binlerce Müslüman, Avrupa’ya iltica edebilmek uğruna soyuluyor, öldürülüyor, zulme uğruyor. Bu cevabı, bu direnişi küçümseyerek, neden-sonuç ilişkilerini, maddi ve tarihsel koşulları anlamazlıktan gelip yüzlerce yılda biriken baskıya gösterilen direnişi ilerlemecilik-demokrasi-hümanizm söylemine sıkıştırarak, Türkiye’yi Avrupa yaparak, onun “batı paradigması” içinde olduğunu düşünerek varılacak bir yer yok. Her yıl, hatta aylardır ölen mültecileri, Avrupa’da ve Amerika’da günlük hayatın her alanında ayrımcılığa uğrayan Müslümanların öfkesini görmezden gelip sonra bu öfke açığa çıkınca kaybedeceklerini hesaplamaya duranların uydurduğu “ılımlı İslam” gibi suni bir tartışmayla alınacak yol da yok. Belki de ayrıcalıklı konumunun sarsılmasından, rahat ve müreffeh hayatının bir an için sekteye uğramasından deli gibi korkanlara “radikal İslam’a karşı radikal İslam” demenin vakti gelmiştir. Zira Işid üzerinden Müslümanlara saldırmayı marifet bilenler, “İslam” yerine “Siyasal İslam’ı” koyup Müslümanlara sövmeye devam edenler yüzyıllardır içeride ve dışarıda tahkim edilen bir geleneği devralmaktadırlar, bir de bunu “devrimcilik” sosuyla sunmaktadırlar."
8133,"Ortadoğu’nun mazlum ve ekseriyetle Müslüman halklarının bu cendereden direnerek ve dayanışmayla çıkmasının mümkünatı belki de burada, kendi gerçekliklerini geri kazanmalarında, yatmaktadır."
8134,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8135,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8136,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8137,Yazar: Z.
8138,
8139,"Ramazan’da her gece teravihe giden biri değilim. Yirmi rekatı da pek tamamlamam doğrusu. O yüzden Kadir Gecesi diye kutladığımız 27. gecenin teravihine gitmenin tadı başka oluyor. Bir önceki sene yaptığım gibi Fatih Camisi’ne gideyim, iç avlusunda şöyle efil efil bir teravih kılayım diyorum. Çünkü, o avluyu bilenler bilir, eşsiz bir huzur kaplar insanın içini. Avlunun duvarları yukarıda uçan kuşlardan başka dışarının sesini geçirmez içeri. İnsan kendi sessizliğiyle baş başa kalır da imamın sesinde can bulan ayetler o duvarlardan kulaklara yankılanır. Ama sadece o değil. Bir de hüznü vardır bu gecenin. “Elveda ya şehr-i Ramazan” diye kaside okunurken bir mahzunluk çöker. Daha birkaç gün öncesine kadar bayrama gün sayan ben miydim, dersin. Dinginliğin burukluğa karıştığı tarifi zor bir hisle ayrılırsın gecenin sonunda camiden. Cami çıkışında, bu sırrını senden başka bilen yüzlerce insan… Bir başkadır İstanbul’da Ramazan. Hele yaz Ramazanları çok başka… Yine de o kadar efil efil olmasın diyorum; şalımı atıp sırtıma, çıkıyorum evden."
8140,"Geç kalmışım! Kıymetli iç avlu çoktan kapışılmış. O da bir şey mi? İnsanlar dış avluya taşmış, orası bile dolmak üzere. Nasip değilmiş ya, olsun diyorum, hemen bulduğum yere sığışıyorum. İç avluda kilimlerin durduğu sandıklar vardır. Teravih vakti açar, bir kısmını sererler. Safın arkasına her yeni gelen grup bir yenisini ekler, namaza durur, öylece büyür cemaat. Fakat buraya yetmemiş, diyorum. İşini bilenler seccadeleri, battaniyeleri ile gelmiş, onların üzerinde kılıyorlar. Öyle ya, Allah cemaatimizin bereketini arttırsın, nasıl yetecek?"
8141,"Avluda gençten bir çocuğun sesi duyuluyor: “Namaz kağıtları, namaz kağıtları!”. Neymiş bu namaz kağıdı diye bakıyorum. Hani dışarıdan yemek alırsınız da sararlar ya, o cinsten, boyu desem yarım metreyi ancak geçen bir kağıt. Yanımdaki kadınlar ayakları yerde, başları namaz kağıdında namaz kılıyorlar. Buna şükür, diyorum, esnaf cemaati düşünmüş de kağıtları getirmiş, ne iyi. Ramazan’ın güzelliği işte! Derken çocuk devam ediyor: “Namaz kağıtları, 1 lira, 1 lira!”.  Nasıl? Az ilerideki büfeden o 1 liraya tost alsan “namaz kağıdı”nı etrafına sarıp bedavaya veriyorlar be çocuk. Neyse diyorum, zaten  bana küçük gelirdi."
8142,"Şalımı sırtımdan çekip yere seriyorum. Eve gidince makinaya atıyorsun yıkıyor alt tarafı. Bir ses, bir hareketlilik oluyor o esnada erkekler tarafında. Onlar dış avlunun camiye daha yakın kısmındalar. Bir bakıyorum cemaatle namaza durmuşlar. Cemaatimiz büyük, caminin dışına taşmışız ya, bizim buraya ses az geliyor. Onları görüp duruyoruz biz de. Gerçi dışarıya da hoparlör koysalarmış olurmuş diyorum, hesab etmek lazım böyle şeyleri, en kalabalık olacağı ana göre planlama yapacaksın ki… Ama dur şimdi, namazda bunları düşünmeyeyim. Şurada Kadir Gecesi’nde teravih kılmaya gelmişim. Biraz huşû, değil mi ama?"
8143,"İç avlunun duvarları dışarının gürültüsünü cemaatten beri tutar. Burada, dış avluda ise girenler, çıkanlar, yer arayanlar, namaz kağıdı satanlar, bağrışan çocuklar, onlara bağıran büyükler, yoldan geçenler, kornalar, sirenler… Kuran kurslarında öğretilir. Namazın farzları vardır ama bir de edepleri vardır. Namazda huşû gerekir, o yüzden etrafa bakılmaz. Gel gör ki, dakikalardır kıyamda bekliyoruz. Kafamda ideal cami projeleri… Sesini duymadığımız imam rükûya gitti mi gitmedi mi? Edebi bırakıp, kaldırıyorum başımı. İleriye, erkeklere bakarak, uyuyorum cemaate."
8144,"Erkekler tarafına bakan kadınlar, erkekler tarafına bakan kadınlara bakan kadınlar derken bir süre böylece cemaate iştirak ediyor kadınlar kısmı. Ta ki ilk secdeye varıncaya kadar. Kadınlar cemaati sesten sonra görüntüyü de kaybedip hisleriyle yolunu bulmaya çalışırken yavaş yavaş dağılıyor. Seccadeler, battaniyeler yerden birer birer toplanıyor."
8145,"Ramazan’da pek çok şeye katlanırsın fakat güzelliği de tam buradan neşet eder. Namazın da böylesine bir geceliğine katlanılır, diyorum. Hiç değilse 8 rekatlığına… Napalım, camilerin de imkanları kısıtlı. Sonra, böyle namaz daha önce de görmedim mi? Bazen sıradan bir günde, sıradan bir camide bile görmeden, duymadan cemaate uymak zorunda kalırsın da bugün mü çabalamayacaksın, diyorum. Secdeye gidince arada başımı kaldırır secdeden kalktık mı diye kontrol ede ede, her rekatta teknik olarak ikiden fazla secde yapmış olup “Allah kabul etsin artık” diye diye devam ediyorum."
8146,"Yaz Ramazanları güzeldir fakat geceleri de soğudu mu soğur. Gerçi ben bunu biliyorum bilmesine de, üşürüm diye sırtıma aldığım şalım ayaklarımın altında. Üşüyorum, duymuyorum, görmüyorum ve pes ediyorum. Camiden çıkmak üzere toparlanıp, erkeklerin tarafındaki çıkışa yürüyorum. İlerledikçe bir ses, artarak geliyor kulağıma. Kilimler üzerinde namaz kılan erkek cemaatinin önündeki dev ses aracını arkamda bırakıp çıkıyorum camiden."
8147,"Üzerinden biraz zaman geçiyor. Kime ne anlatmalıyız, nerede anlatmalıyız bilmiyorum. Birkaç arkadaşımın yakasına yapışıyorum: Bir site kurmalıyız! Her nasılsa ikna oluyorlar."
8148,"-Adı Reçel olsun mu, diyorum."
8149,-Olsun.
8150,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8151,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8152,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8153,Yazar: Berna AYDIN
8154,
8155,"Ben bu filmi biliyorum. Çocukluğumun filmiydi bu, adı “savaş”. Hatta tüm sahneleri aklımda."
8156,"Ölü insan kokuları, yanık evler, çaresiz göçler, silah sesleri, bombalar, ev baskınları, gözünün önünde kalp krizi geçiren ve dışarı çıkma yasağı yüzünden asker gelmeyene kadar hastaneye bile götürülemeyen anne, tüm mahallenin erkeklerinin işkence dönüşündeki halleri ve tabi günlerce haber alamadığın ve günler sonra  işkenceyle tanınmaz hale gelmesine rağmen canlı olarak  sarılabildiğin  için kendini “şanslı” saydığın baba…"
8157,"90’larda Diyarbakır’ın Kulp ilçesindeydim oyuna çevirdiğimiz silah sesleri,”ibret-i alem” olsun diye hastane bahçesine toplanılan ilçe halkı ve önlerinde kulağı burnu kesilen cenazeler, tüm esnafın camlarına asılı ellerinde kesik başlarla bordo bereli fotoğrafları, “polis evi basarsa nereye saklanırsın”la başlayan saklambaç oyunlarımız, 1 saat içinde ilçeyi boşaltmazsanız hepiniz yanarsınız baskısıyla  askerler tarafından ilçeden kovuluşumuz, can havliyle dağlara doğru başlayan uzun yolculuk, susuzluktan kurbağalı su içmeler ve daha nice anılarla “süslü” bir çocukluk… Ve askerlerin gözünün önünde ateşe verdiği ilçemizden, dağlardan yürüyerek kaçıp kamyon kasasında Diyarbakır’a vardığımda bitmiş çocukluğum. -O güne kadar bomba seslerini  atılan aydınlatmaları bile mahallece taş olduğu için sığındığımız babaannemin evinde bir oyuna çevirmeyi başarmıştık.- Diyarbakır’a geldiğimizde  izlediğimiz haber bültenleri  “terörist”lerin Kulp’u bastığını ve ilçeyi ateşe verdiğini ve yere serili onlarca yanık insanı, akrabalarımı, ölü ele geçirilen “teröristler” diye sunduklarında  büyümüştüm. Zaten çok sevdiğim kırmızı kunduramın tekini de almıştı benden bu yolculuk… Gözümün önünde şahitlik ettiğim olay ve basında anlatılan aynı hikaye değildi…"
8158,Bu filmden birçok kesit anlatabilirim. Anlattıklarıma bir başkası “ama onlar da” ile başlayan bir dünya şey sıralayabilir. Bu kısır döngülerden sıkılmadık mı? Ders almadık mı? Akıllanmadık mı?
8159,"Bu savaşın bir kazananı olmadı olmayacak. Yine insanlar ölecek. Kimi “şehitler ölmez” kimi de “şehit namırın” diye gömülecek tek fark bu… Bu savaşı ne “şanlı ordu” ne “egit gerilla” kazanacak. Bu savaşı hep birlikte kaybedeceğiz… Şiddet, silah miadını doldurmadı mı dersiniz?"
8160,Daha önce çekilmiş izlenmiş ve beğenilmemiş bir filmin sadece aktörlerini değiştirip aynısını çekme hevesi niye?
8161,"Siyasi hırslara, egolara, koltuk sevdasına, güce kurban edilecek tek bir cana tahammülümüz kaldı mı?"
8162,"İstediğinde Barış türküsü okuyan dilediğinde ise savaş, intikam nidaları atanlara güvenimiz kaldı mı?"
8163,Hep birlikte görmedik mi tarafların bir masa etrafında gülücüklü pozlarla oturabileceğini? Çıkarları çatıştığında birbirlerini nasıl yediklerini?
8164,"Kardeşlik güzellemelerinin yığınla yapıldığı “süreç”le ilgili onlarca çalıştay yaptığımızda “aman canım onlar geride kaldı şimdi sırası mı”cılar yüzünden helalleşemeden alelacele barışmaya çalışmadık mı ? Sürecin sakatlığını, içinde barındırdığı ve daha sonra ellerinde patlayacağı siyasi kaygılarını her dillendirdiğimizde tekfir edilmedik mi taraflarca? Dayattıkları yapay barış ortamını yine dayatma bir kaosa çevirmediler mi?"
8165," Şimdi kapalı kapılar ardında tekrar çıkarları doğrultusunda bir araya gelebildiklerinde, birbirlerine “gözdağı” verirken ,”güç gösterisi” yaparken arada giden canların hesabını sorabilecek miyiz?"
8166,"Devlete dönüp  “kardeşlik romantikliğiyle duygusala bağlamadan kayıtsız, şartsız yasal zeminlerde her kesimin birlikte eşit bireyler olarak yaşayabileceği standartları sağla ve güvence altına al! Bu bize yeter” diyebilecek miyiz?"
8167,"Yoksa konjonktür gereği bir savaş bir barış çığırtkanlığı yapan “yazar,”aktivist”,” siyasetçiler”in egolarını kan üzerinden beslemesini “ama”larımızla izlemeye devam mı?"
8168, 
8169,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8170,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8171,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8172,"Nedendir bilinmez, Bayan Yanı dergisi ile yıldızımız pek barışamadı. Bu defa da şu karikatür ile karşımıza çıktılar:"
8173,
8174, 
8175,Doğrusu gülmedik. Fakat karikatürü bu halde bırakmaya razı da gelemedik. İki dokunuş da biz ekledik:
8176,
8177,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8178,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8179,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8180,
8181,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8182,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8183,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8184,Yazar: Feyza
8185,"Son 10 gündür yüreğime yine bir taş gelip oturdu. 30 yıllık savaşın, binlerce ölümün, yok olan, yerinden edilen hayatların ağırlığınca bir taş. Dün cumhurbaşkanının süreci bitiren, HDP milletvekillerini “bedel ödemeye” çağıran konuşmasından sonra belli ki bu taşı kaldırıp atmak oldukça zor olacak."
8186,"Savaş ve barışa dair analizlerden geçilmiyor. Önce kim masayı devirdi? Kim sözünde durmadı? Kim ihanet etti? Kim güvenimizi sarstı? Benim de herkes gibi kendime göre bir görüşüm var, ama bu yazıda buna girmek istemiyorum. Zira bu sorulara verilecek hiçbir cevap, 30 yıllık kanlı sürece geri dönüşe dair makul ve mantıklı bir açıklama getirmeyecek. Belki cevap aramak yerine, bu sefer doğru ve doğal bildiklerimize dair yeni sorular sorarak bir çıkış yolu bulabiliriz. Ancak bunun için vakte, sabra ve sakinliğe ihtiyacımız var. Bunu bize verecek olan çatışma ortamı değildir."
8187,"Geçtiğimiz 2,5 yıllık çatışmasızlık ortamında, 2009’dan beri farklı siyasi arka planlardan gelen kadınların bir araya gelip çalıştığı bir inisiyatifte bulunma şansım oldu. Barış için Kadın Girişimi’nin düzenlediği, çağrıcısı olduğu ufaklı büyüklü onlarca toplantıya katıldım. Bu toplantıların hepsinden muhakkak bir şey öğrenerek çıktım. Hayatta başka yerde duyamayacağım savaş deneyimleri, tarih anlatıları, hayatta başka hiçbir yerde bana çarpmayacak öfkeler, isyanlar ve mutluluklar bu toplantılarda gerçekleşti. Açlık grevlerinin sona ermesinin, çözüm sürecinin başlamasının heyecanını orada beraber çalıştığım kadınlarla yaşadım. Şengal, Gazze ve Kobani’yi beraber konuşmayı burada öğrendim. Kürt kadın hareketini bu grubun içinde tanıdım."
8188,"Peki tanıdım da ne oldu? 30 yıldan fazla süren savaşın en az 20 yılında okuduğumu, gördüğümü siyasi olarak anlamlandırabilecek yaştaydım, bu sürede bana/bizlere öğretilmeyen başka bir tarih/tarihler vardı. Bunları zaman zaman, parça parça konuşsak, okusak, duysak, öğrensek de, mücadelenin içinden gelen kadınlarla yaşananları yeniden konuşmak ve araştırmak, bu tarihi ete kemiğe büründürdü."
8189,"Yaşananın hain terör değil, bir savaş olarak nitelendirilmesiyle bütün bir tarihin, özneleriyle, yüklemleriyle değiştiğini gördüm. Asimilasyona ve yok edilişe isyan eden bir coğrafyanın kadınlarının karşısına devletin bir tecavüz çetesi olarak çıkmış olduğu gerçeği, uzak bir hikaye olmaktan çıktı. Bana daha çok yaklaştı, daha yakıcı hale geldi. Yerinden etmenin en büyük zulüm olduğunu biliyoruz ya, evinden sökülüp başka coğrafyalara göç ettirilen Kürtlerin, yeniden hayat kurmaya her yeltendiklerinde uğradıkları bin çeşit ayrımcılığın bugün hala üzerine basıp geçtiğimiz bir gündelik hayat hakikati olduğunu farkettim."
8190,"Bütün çocukluğum ve gençliğim boyunca hemen hemen her gün televizyondan izlediğim şehit cenazelerini yeniden düşündüm. Cenazelerin manipulatif ve milliyetçi bir çerçeveyle yayınlandığı bir gerçek, ama bunun arkasındaki hakikati, yine ete kemiğe bürünmüş olarak yeniden düşünme ihtiyacı hissettim. 20’sine varmadan dağa çıkanın peşine, 20’sini yeni geçmiş olanı operasyona gönderen devleti, savaşta ölenlerin ailelerini, o aileleri teskin etmek için kullanılan kutsalı, bayrağı, kanı, toprağı yeniden düşündüm. Bütün bu ezbere yazılmış haber metinlerinin nasıl bir şiddet içerdiğini farkettim: hakikati örtmenin şiddeti. Bu tür bir şiddetin içimize ektiği yakınlık (milliyetçilik) ve düşmanlık (ırkçılık) tohumlarının sökülüp atılmasının zorluğunu farkettim."
8191,"Ve çok utandım. “Hiçbir şey şiddeti meşrulaştırmaz” derken, kendi bedenimle, duygularımla varettiğim devletin beni nasıl şiddetinin bir parçası yaptığını görmediğimi düşünüp utandım. Benim için oyun eğlence olan 23 Nisan törenlerinde bedenimin ve neşemin, tek millet, tek dil, tek bayrak ülküsünün bir parçası yapılmasına öfke duydum. Bunun bedelini benim yaşıtım Kürt kızlarının, erkeklerinin savaşarak, ailelerini kaybederek, şiddete uğrayarak, isyan ederek, ölerek, öldürerek ödediklerini düşünerek utandım. Bunun bedelini zorunlu askerlik yapan gençlerin ölerek ve öldürerek ödediklerini düşünerek utandım."
8192,"Bu yeniden yazılan tarihin içinde, bütün aksamalarıyla, sorunlarıyla beraber, Barış Sürecinin heyecanını duydum. Ancak barış, savaştan daha zordur. Barış için Kadın Girişimi​ mesaimden öğrendiğim en kıymetli bilgilerden biri buydu. Bu, bir müzakere masasında buluşan iki taraf için de geçerli, bu iki tarafın temsil ettiği ve edemediği milyonlarca insan için de. Barışmak hepimize zor geldi. 30 yıllık bir tarihi yeniden yazmak, hakikatleri araştırmak, kendimizi suçlu bulmak zor geldi. Şimdi de TSK’nın operasyon başlatmasını, hatta barış süreci boyunca kalekol, askeri baraj, sınıra duvar inşa etmesini normal ve doğal bulmamızın, içimize ekilen hangi tohumun zehri diye sormak zor geliyor. Acı ama bu bizim, Batıdakilerin hakikati…"
8193,"Bir de Kürt tarafının işin failleri olarak hakikatleri var: PKK silahlı bir güç olarak 30 yıldır var. Kitaplarca analiz de onun üzerine yazılabilir, lakin yine de onca kitap ve analiz bana, durduğum, utandığım, isyan ettiğim ve muhafaza etmeye çalıştığım yerden baktığımda, bugün çocuklarının gözleri önünde öldürülen askerleri, polisleri açıklayamaz. Bu hiçbir şeyin intikamı, çözümü, isyanı olamaz. 90’lara dair hiç kimsenin dönmek istemediği bir hakikat de şehit cenazeleridir."
8194,"Sonra artık başka bir fail olarak HDP var. Hem Kürt tarafının, hem batıdakilerin ortak çabası ve hakikati olarak ortaya çıkmış bir aktör. 90’lara dönmemek konusunda bütün tarafları durduracak bir iradeleri var, bu iradeyi memlekette oy kullanan insanların %13’ü destekledi, barış umuduyla büyüttü. Bugün bu iradeyi hala ve ısrarla barış yönünde kullanmalarından başka bir seçenek olamaz, olmamalı."
8195,"Kısa bir blog yazısında ne kadar isyan edilebilir? Sesim, gücüm yettiğince şunu söyleyebilirim ancak: Muhakkak bu savaşın iki tarafı yok, ancak müzakerenin iki tarafı varsa eğer, bu taraflılığın temsil ettiği ve etmediği kitleler adına, her iki taraf da bize zaman versinler. Siz öldürürken biz dilsiz kalıyoruz. İçimizdeki zehri akıtmak, tarihi yeniden yazmak için bize zaman verin. Bize çatışmasızlık verin. Bize adı “barış” olan günler verin. Suyun başına oturup kavga edelim, utanalım, kızalım, sevinelim. Ama bu savaşın öldürdüklerine ağlamayalım artık."
8196,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8197,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8198,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8199,"Önce Nevin Yıldırım sahne aldı “Namusumla oynamayın. İşte namusumla oynayanın kellesi!” diye öldürdüğü erkeğin kellesini attı köy meydanına… Sonra Çilem Doğan çıktı, ‘fuhuşa zorladı’ diye kocasına kurşun yağdırdı, “Biraz da erkekler ölsün!” dedi. İlk gören/duyan herkes şok oldu. Sonra kamuoyunda rüzgar yavaş yavaş ‘katil zanlısı’ bu kadınların lehinde esmeye başladı."
8200,"Öyle ya, şimdiye kadar sürekli kadınlar ölmüştü. Üstelik öldüren erkekler çok geçmeden ‘tahrik indirimi’ garabetiyle kısa zamanda serbest kalmıştı. Erkek hegemonyası adalette bile böyle tecelli ediyordu."
8201,"Sadece katiller mi? Tecavüzcüler, kezzap atanlar… Hepsi birer birer tahliye oldu ‘iyi hal’den… Onları ‘iyi hal’den bırakan devlet, kurbanlarına bir kez olsun bile ‘halin nicedir?’ diye sormamıştı halbuki…"
8202,"Devlet ‘halin nice?” diye sormayadursun, ‘halim perişan’ diye çığlık çığlığa kendisine koşan kadınları bile koruyamadı. Kadın Cinayetlerini Durduracağız Platformu’nun açıkladığı verilere göre devletten korunma talep kadınların yüzde 73’ü öldürüldü."
8203,"Mesela Müzeyyen Yanık! Kocasından şiddet gördüğü dönemde 3 kez savcılıktan korunma talebinde bulundu. Ama o koruma Müzeyyen Yanık mezara girince geldi. Genç kadını koruyamayan devlet, o öldürüldükten 3 ay sonra verdiği korumayla sınıfta kaldı."
8204,"“Erkek vuruyor, devlet bakıyor” diyerek meydanlarda haykıran kadınları devlet duymadı haliyle. Hoş… Biz de duymadık. Böylece kadınlar, devletten, sizden, bizden ümidini kesip kendi yöntemleriyle erkek şiddetine, koca terörüne karşı koymanın yollarını aramaya koyuldu."
8205,“BİRAZ DA ERKEKLER ÖLSÜN”
8206,"Belki çok korkunç örneklerdi ama kendisini fuhuşa sürükleyen kocasını öldüren Çilem Doğan’ın “Birazda erkekler ölsün!” meydan okuması, namusu hakkında dedikodu yapan köylüsünü öldüren Nevin Yıldırım’ın, ” Namusumla oynamayın. İşte namusumla oynayanın kellesi!” diye kestiği kafayı köy meydanı atması… Onları daha da cesaretlendirdi."
8207,"İlginç bir kadın kamuoyu desteği başladı Çilemler’e, Nevinler’e… Öyle ki bazı kadınlar soysal medyada bu kadınların avatarlarını profil resmi yaptı. Özellikle feminist çevreler Çilem ve Nevin’in ‘kanlı ceraimlerini’ meşru olarak niteledi. “Kadınlar için öz savunma meşrudur” sloganı binlerce kadınının diline pelesenk oldu."
8208,“YÜKSELEN BU SES TEHLİKELİ”
8209,"Rumeysa Çamdereli, Kadına Şiddete Karşı Müslüman İnisiyatifi’nin kurucularından ve aynı zamanda ‘Reçel’ adlı internet sitesinin editörü. Çamdereli’ye göre kadınların işlediği cinayetler yeni değil: “Ben bu cinayetlerin son zamanlarda işlenmeye başladığına inanmıyorum."
8210,"Daha önce de farklı şekillerde şiddete uğradığı için eşini öldüren kadınlardan haberdardık. Eşinin cinsel organını kesen kadının haberini hatırlıyorum mesela… Bu cinayetlerin son dönemde işlenmeye başladığını söylemek, yine aynı dönemde kadına yönelik şiddete karşı yükseltilen sesin artmasıyla ilişkilendirilebilir. Ama yükselen bu sesi tehlikeli buluyorum ben.”"
8211,KADINLAR NİYE SEMPATİ DUYUYOR? Peki ne oldu da kadınların işlediği cinayetler böylesine savunulmaya başlandı? Çamdereli’ye bunun sebebi devletin otoriter kurumlarının adaletsiz tavırları: “Bu cinayetlerin sıklaşması ya da belki de daha fazla görünür olması kadına şiddetin fazlaca telaffuzundan değil.
8212,"Bunun nedeni bence erkeklerin şiddetine gereken cezaları vermeyen otoritelerden kaynaklanıyor.” Yani Çamdereli’ye göre, derdine çare bulamayan kadın kendi adaletini kendi sağlıyor. Bu da bilhassa kadınlar arasında ‘sempati’ yaratıyor."
8213,"Çamdereli, Çilemler’in, Nevinler’in yıllar boyu yaşadığı travmatik olayların göz ardı edilmemesi gerektiğini söylüyor. Çamdereli’ye göre kadınların söyledikleri, uzun yıllar boyunca maruz kalınan sözlü ve fiziksel şiddetin bir yansıması. Yine Çamdereli’ye göre bu kadılar aynı zamanda da birçok kadının söylemeye cesaret edemediği şeyleri söylüyorlar:"
8214,KADIN-ERKEK CİNAYETLERİ ARASINDAKİ FARK
8215,"“Burada söylenenlerde ölüm sonrası bir ‘eşitlenme’ umudu olsa da yine bir eşitlik yok aslında… Çünkü kadınlar tuzu getirmedikleri için, yüksek sesle cevap verdikleri için, kahkaha attıkları için vb. öldürülürken, erkekler senelerce işledikleri korkunç suçlar sonucunda ölüyorlar."
8216,Yanlış anlamayın! Ölümü ve öldürmeyi meşrulaştırma gibi bir niyetim yok. Ama şu da unutulmamalı: Adalete inanılamayan günümüzde başka meselelerde olduğu gibi kadınlar da bu meselede kendi çıkış yolunu arıyor ve birbirine güç vermeye çalışıyor.”
8217,Suçu kadınlara atmanın devleti ve yargıyı aklamaya hizmet ettiğini kaydeden Çamdereli’ye göre ‘Kadınlar İçin Öz Savunma Meşrudur’ hashtag’i aslında meseleyi oldukça iyi bir şekilde açıklıyor. Kadınlar devlet ve yargı üzerinden elde edemedikleri adaleti artık kendilerine has farklı yöntemlerle ve ne yazık ki ölümle çözmek durumunda bırakılıyorlar.
8218,"Çamdereli, “Bu cinayetlerde suçu sadece cinayeti işleyen kadınlara atmak ve burada kendilerini savunmaktaki haklılıklarını görmezden gelmek ancak suçun tarafı olan devlet ve yargının kendini aklaması olarak açıklanabilir ve bunu kabul etmenin mümkün olduğunu düşünmüyorum” diyor."
8219,"“CANINA TAK EDEN KADINLAR!” Sibel Hürtaş, kendilerine şiddet uygulayan kocalarını öldüren kadınlarla ilgili araştırmalar yapan bir isim ve bunu ‘Canına Tak Eden Kadınlar’ adıyla kitaplaştırmış birisi. Hürtaş’a göre kadınlar bu cinayetlere mecbur bırakılıyor. Medyanın eskiden kocalarını öldüren kadınları görmezden geldiğini vurgulayan Hürtaş, “Konuyu incelemek için cezaevlerine gitmeden önce bakanlıklara ve sivil toplum örgütlerine gittiğimde, bu konuda bir bilgi bulamadım."
8220,"Elimizde geçmişle bugünü kıyaslayacak rakamlar olmadığından, cinayetlerin arttığını söyleyemem. ‘Canına Tak Eden Kadınlar’ı yazarken, Türkiye’deki tüm kadın cezaevlerini gezdim ve orada kocasını öldürmüş bir sürü kadınla görüştüm. Bazıları 10 yıl hatta daha fazla süredir cezaevindeydi. Bu durum bize cinayetlerin yeni olmadığı konusunda bir fikir verebilir” diyor."
8221,"“KİTABINI YAZARSAN ÖRNEK ALIRLAR!” Kocalarını öldüren kadınlarla konuştuktan sonra bürokrasiden ilginç tepkiler aldığını anlatan Hürtaş şöyle devam etti: “Örneğin Adalet Bakanlığı bürokratları, bunları okuyan kadınların kocalarını öldüreceğini, örnek alacağı gibi şeyler söylediler. ‘Batılın taklidi-tasviri olmaz’ gibi bir anlayıştan yola çıkarak, bu gibi haberlere ve yazılara karşı çıktılar."
8222,"Hem devlet hem de medya uzun yıllar bu kadınları görmezden gelme eğilimindeydi. Peki aradan geçen sürede ne değişti de bu koca cinayetlerini konuşur olduk? Değişen cinayetlerin sayıları değil, bizim bakışımız.”"
8223,"Hürtaş, “Benim cezaevinde konuştuğum kadınların hemen hepsi yoksul kadınlardı. Birçoğu kocaları tarafından fuhuşa zorlanmıştı. Bu halleriyle onlar, ‘yoksul, seks işçisi, suçlu ve katillerdi’ hepsi… Yani ötekinin de ötekisi konumundaydı. Düne kadar bu kadınlar hep ‘yosma, katil, cadı, uğursuz, nankör’ diye anıldı."
8224,"Sonra yaşadıklarına kulak kesildik. Önce duymayanlar oldu, görmeyenler oldu, sonra inanmayanlar oldu. Ama artık kimsenin inkar edemeyeceği kadar görünürler” diyor."
8225,"“BU ÇEMBERDEN İLLAKİ BİR CİNAYET ÇIKACAKTI!” Nevin Yıldırım ve Çilem Doğan gibi kadınların söylemlerinin bir isyan olduğunu ve kamuoyundaki desteğin de bu isyanın toplumdaki yankısı olduğunu ifade eden Hürtaş, ortak noktaya şöyle dikkat çekiyor:"
8226,"“Gülfidan, şiddet gören bir kadındı. Muhtemelen o öldürmese kocası onu öldürecekti. Nevin ya tecavüzcüsü tarafından ya da olayı duyan kocası tarafından öldürecekti. Çilem kocasının belindeki tabancayla fuhuşa zorlanıyordu. Muhtemelen itiraz etseydi o da öldürülecekti. Biz de şu an onların isimlerini bilmiyor, üçüncü sayfadaki küçük kadın cinayeti haberlerini okuyor olacaktık."
8227,"Bu haliyle aslında kocalarını öldüren kadınlar ile kocaları tarafından öldürülen kadınlar arasında bir fark yok. Bunu görüştüğüm kadınlar da ‘Ya o beni öldürecekti ya da ben onu!’ gibi sözlerle anlatmıştı. Bu kadınların hepsinin önemli bir ortak noktası var, o da şiddet. Bu şiddet çemberinden illa ki bir ölüm eylemi çıkacaktı, çıkmış.”"
8228,Konunun iki kişi arasındaki sorundan ibaret olmadığını anlatan Hürtaş şöyle devam ediyor:
8229,"“Bu sorunun toplum, devlet, gelenek-görenekler, aileler, feodal yapı, boşanmaya karşı alınan tavırlar gibi bir çok tarafı var. Örneğin bu kadınlar bir şekilde bu erkeklerden kurtulmaya çalışan kadınlar, erkekleri terk ederek, boşanmaya çalışarak hatta intiharı deneyerek, bu çemberden çıkmak isteyen kadınlar."
8230,"Onlara hikayelerini sorduğumda, kocalarını anlattıkları kadar, annelerini, babalarını, kaynanalarını, kardeşlerini, komşularını, patronlarını, sevgililerini, polisleri, jandarmaları yani onların ellerini uzatıp da tutmayan herkesi anlatmaları da bunu gösteriyor. Cinayet eylemi bu haliyle bir kişiyi öldürmekten çıkıp, hayata karşı bir isyana dönüşüyor. Bu sözler de o isyanın bir ifadesi. Zaten o yüzden toplumda da bu kadar yankı buluyor.”"
8231,"“SÖMÜRÜ CEZAEVİNDE DE SÜRÜYOR” Cezaevine giren bu kadınlara yönelik sömürü mekanizmalarının devam ettiğini söyleyen Hürtaş, medyanın eskiye nazaran bu kadınlara yönelik dilinin olumlu yönde biraz değiştiğini belirtiyor: “Cezaevinde görüştüğüm iki elti vardı. Koca, kaynana ve kayınpederlerini öldürmüşlerdi. Gazeteler yıllarca onlardan ‘cani eltiler’ diye bahsetti."
8232,"Ya da ‘kanlı kontesler’ dediler… Benzeri kalıplarda ‘cadı, yosma’ denildi… En başta yavaş yavaş bu dili terk etmeye başladığımız için mutluyum. Bu dilin kadınları bu kadere zorlayan zihniyetin değişmesinde etkili olacağına inanıyorum. Kamuoyunda popüler olan tartışma konularının dışında bir iki önerim olabilir. Cezaevine giren kadınlar orada da ayrı bir sömürü mekanizması içindeler. Zorla çalıştırılıyorlar. Dahası çocukları ellerinden alınıyor. Bu konular da mücadele konularından bazıları olabilir diye düşünüyorum”"
8233,"Elif Key: “Canına tak eden kadınların ülkesinde bir kadın bir erkeği öldürdü diye sevinip ‘Helal olsun’ diyen, celladına aşık olan sonra da onun canını alan, gülerek cezaevine giden kadınları anlar, onlara methiyeler düzer olduk. Konuşmazsak düzelirmiş ya, bu ruh hali düzelir mi?”"
8234,ÖLDÜRDÜM AMA BİR SOR NİYE?
8235,Çilem Doğan: “Hep mi kadınlar ölecek? Biraz da erkekler ölsün. Namusum için öldürdüm.”
8236,"Nevin Yıldırım: “Arkamdan konuşmayın. Namusumla oynamayın. İşte namusumla oynayanın kellesi!” Gülfidan Kuşoğlu: “Soba karıştırmaya yarayan ucu eğik bir sopa ile bana vurdu, çaresiz bir şekilde kapıdan dışarı çıkmaya çalışırken bana ‘üzerindeki elbiseleri ben aldım soyun’ dedi. Zorla çırılçıplak soydu ve o şekilde sokağa çıkarmak istedi. Karşı çıktım.”"
8237,Ayşegül E.: “Ben bu insandan sürekli şiddet gördüm. Beni bayılana kadar dövüp sonra üzerime su döküp ayıltarak tekrar dövdüğü zamanlar oldu.”
8238,"Hanım Korkmaz: “Direnince beni soba demiriyle dövdü. Gece de beni bahçedeki direğe bağlayıp, gözümün önünde köpek ve eşeğe tecavüz etti. Bana, ’Sen insan mısın? Sen kadın mısın?’ diyordu.”"
8239,"T. G.: “Kocam bana ‘Al şu tabancayı kendi öldür. Beni uğraştırma, bitir bu işi.’ diyerek dayak atmayı sürdürüyordu.”"
8240,Nilüfer K.: “Salih Kökçü bana tecavüz etti. Daha sonra benimle evleneceğini söyledi. Bir süre sonra ise evli ve 3 çocuğu olduğu için benimle evlenemeyeceğini söyledi. Beni kandırdığı için çok sinirlenmiştim… Vurdum.”
8241,"Yasemin Kaymaklı: “Önce beni dövdü, sonra 1 yaşındaki bebeğimi döverek öldürmeye çalıştı.”"
8242,"Fatma Yıldız: “Kızıma tecavüz eden bu kişi yeni hayata başlamamıza izin vermedi, izimizi bulmuş ve önceki gece eve geldi. Tehditler savurmaya başladı. Hayatı bize zehir etti.”"
8243,"Nafiye Kaçmaz: “Sürekli beni telefonla tehdit ediyor, nereye kaçsam beni buluyordu. Eşim durumu öğrenince kendisini öldürmeye karar verdi ama bulamadı. 8-10 kez aynı şekilde tehdit ve şantajla bana tecavüz etti.”"
8244,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8245,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8246,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8247,"Boğaziçi Üniversitesi Folklor Kulübü, 20 Temmuz 2015 Pazartesi günü Suruç’ta katledilen gençler için bir klip hazırlamış. Biz de sizlerle paylaşmak istedik."
8248, 
8249,
8250,"“20 Temmuz 2015 Pazartesi günü Sosyalist Gençlik Dernekleri Federasyonu’nun (SGDF) çağrısı ile Kobanê’ye gitmek üzere, Türkiye’nin dört bir şehrinden yola çıkan üç yüzden fazla arkadaşımız Suruç’ta bir araya geldi. Hepsi, kurulacak olan yeni ve özgür yaşama destek vermek için oradaydı. Ancak yaptıkları basın açıklaması sırasında bombalı saldırıya uğradılar. Otuzdan fazla arkadaşımız yaşamını yitirdi ve yüzden fazlası yaralandı. Bu saldırı sadece Kobanê’yle dayanışmak ve yeni kurulacak yaşama destek vermek için yola çıkan arkadaşlarımıza değil; özgürlük, eşitlik ve barışa da yapılmış bir saldırıdır."
8251,"Suruç’taki katliamdan kurtulan Loren Elva’nın söylediği gibi, biz bu durum karşısında iyi değiliz, iyi olmayacağız."
8252,"Fakat adil, eşit ve barışçıl yaşam kurma fikrini sınırlar engelleyemez. Bu yaşamı gerçekleştirmeye dair umudumuz yok edilemez. Suruç’a giden bütün dostlarımızın yeni ve özgür bir yaşam kurma yolundaki umutlarını ve mücadelelerini destekliyoruz. Arkadaşlarımızın oyuncaklarla ve fidanlarla taşıdığı barış mesajının arkasındayız. Herkesi bu duruma karşı sessiz kalmamaya ve barışı sahiplenmeye davet ediyoruz."
8253,Boğaziçi Üniversitesi Folklor Kulübü” 
8254, 
8255, 
8256,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8257,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8258,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8259,
8260,"Suruç’ta gençlere, dayanışmaya, yeni bir hayat kurma çabasına karşı düzenlenen saldırıyı kınıyoruz. Dostunu, kardeşini, evladını kaybedenlere baş sağlığı, yaralılara acil şifalar diliyoruz.  Reçel Blog olarak katliamlara karşı barıştan, hayattan ve adaletin yerini bulmasından yanayız."
8261, 
8262, 
8263,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8264,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8265,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8266,Reçel blog iyi bayramlar diler. İlk iftarımızın videosu bizden bayram hediyesi olsun.
8267, 
8268, 
8269,
8270, 
8271,"Bu video uzunmuş ama iftarı çok merak ettim, kısaca bir baksam diyenleri de şuraya alalım:"
8272, 
8273,
8274,Videolar için Esra Oruç’a teşekkür ederiz.
8275,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8276,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8277,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8278,Konuk Yazar: Merve B.
8279, 
8280, 
8281,"Bir nesil var. Burası umutsuzluğun vücut bulduğu kadınların devrine misafirlik ediyor. Bir nesli umutsuzluğa mahkum eden gerçek hayat zombilerinin, hazırlayıp cafcaflı paketlerde sunduğu bir mahkumiyet sarmalı. Bir de bu kadınların daha şanslı olan kızları var. Şanslarının yaver gitmesinde aşka, sevgiye, sadakate bir şekilde şahit olmuş ve umudu daim olan kadınlar bunlar. Bu şansa erişmiş kadınlar, bir nebze daha güçlü kadınlar olabiliyor. Bu tabiri kadınları bölmek için kullanmadım esasında. Sadece bu umutsuz kadınları bu kıvama getiren şeyler olduğu kadar, inançlı, ümitli kadınların da yaşadıkları şahit oldukları birtakım gerçekler var. Bu yazıya pek gitmese de işçilerin haklarını alabilmesi, birilerinin onlara bunu vermesiyle değil daha ziyade işçilerin kendilerinin bu hakkı almalarıyla olmuştur. Belki bu umutsuz kadınların zaman zaman hiçbir şansları yoktu tercih yapabilmek için ya da daha adil ve sevgi dolu bir hayat için. Ama içine düştükleri durumun, kabusun devamlılığı, sürekli öğrenegeldikleri suskunlukla her geçen gün katmerleşiyor. Suskunluk beraberinde büyük korkuları getiriyor bazan da korkular suskunluğu…"
8282,"Şimdi bir gerçekliğe dönelim; insanın sevmeye ve sevilmeye olan ihtiyacına. Bu noktada kadın bazan suskun olmak zorundadır. Çünkü apaçık bir gerçek olarak rızkını temin edecek özgürlükte değildir. Kadının, erkeğe muhtaç olması için ekonomik özgürlüğüne ulaşmasının gerekli olmadığına inanılır, erkeği de hiçbir ev işi yaptırmamak ve yapmamakla bir kadına muhtaçsın diye büyütürler ve bunu çok güzel içselleştiren beyler için hayatta muhtaç oldukları bir kadın gerekir. Ama unutulan şey şu ki; ne adam, kadının saçını süpürge etmesiyle saadete kavuşabilir ne de kadın, birtakım metalarla iç huzuruna kavuşabilir. Fakat bu işin böyle olacağına olan inanç, inançtan öte çaresizce kabulleniş, aşksız, tutkusuz birçok evliliklere yol açmıştır. Buralarda yakalanılan mutluluğun birtakım parçaları ise bu yuvaların sahibini tatmin etmediğinde ahlaksızlık peydah olabiliyor. Ahlaksızlığı bir eylem bazında kullanmıyorum. Bilakis birçok kereler eyleme dökülmeyen en mutlu anın büyüsünün bile bozulmasına yol açan birtakım düşünceler dudaklardan dökülür ve burada en çok kadın yıpratılır, duygulaı hiç edilip yok sayılır. En güzel anda bile birkaç tane olduğunu düşünsenelerden, en kötü zamanlarda da problemlerden kurtulmak için şimdi başka da olsa ona giderdimlere kadar süren ahlaki yozlaşmalar evin içindeki bir saatli bomba gibi kadını huzursuz eder."
8283,"Yıldızların serenatını dinlediğiniz, Ilık, hafif bir esintinin bedeninizi ferahlattığı, ağaç hışırtılarının eşliğinde yürüdüğünüz bir yaz gecesinde dahi bu laflarla başından aşağı kaynar sular döktüren bir edep düşkünlüğünden muzdarip olan umutsuz kadınlar var. Siz bu kadınlar için vasat da diyebilirsiniz pek tabii. Çünkü hiç sevgiyi tatmamış, bihaber insanlar değil bu kadınlar her zaman. Ama vasatlık da bir eksiklik olamaz mı? Bu yapıdaki hadi en iyi tabloyu çizelim de gözümüzün önüne azıcık daha iyimser bir tablo çıksın. Hadi bu seferki daha iyimser senaryoya bir göz gezdirelim. Kadın ve erkek güzel bi anı paylaşıyordur. Kadın, kocasına “Senin gözün cennette de benden başkasını görmez değil mi?” diye sorar, “Huriler falan senin için önemli değil?” Adam “Yoo, Allah vermiş burada seni görüyorum orada da onlar tabi ki.” diyecek cüret ve ahlak yapısındadır. Bunlar daha çok kendini dindar olarak tanımlayan ailelerdeki tablolar. Yani çok da hoş olmayan cephesine ait sahneler. Daha dinsiz olan güruhtaki beylerde ise tıpkı dindar erkeklerdeki gibi aynı anda birden çok kadını sevebileceği, aşık olabileceği inancıyla sadakati biraz öteleyerek basitleşen büyük bir güruh var. Velhasılı tüm bunlar öyle bir toplum yaratıyor ki. Her türlü hovardalık da din kılıfına büründürülebiliyor yahut özgürlükler çatısına sıkıştırılabiliyor. Mutlak parayı kazanan bir adam ve mutlak ev hanımı olan bir düzende adamın kadına her defasında nimet olarak sunup kendisi ona lütfediyormuş gibi verdiği harçlıklarsa kadının yıllarca bitip tükenmeyen bir boynu büküklüğe sürüklüyor."
8284,"Tüm bunlar olurken aileyi, aşkı birbirine muhtaçlıktan öte sevgiye olan karşılıklı ihtiyaç ve tutkular üzerine inşa edenler de var. Umudu yeşerten bu kadınlar hala aşka, sevgiye, sadakate inancını yitirmemişlerdir. Aksine var olduğunu bilen bu genç kadınlar, umutsuz kadınlar tarafından gerçekle karşılaşmamış hayalperest, ütopyayı hayat sanan insanlar olarak görülür. Bazan bir adım öteye geçilerek bunlara olan inanç dahi elinden alınmak istenir. Allah umutsuzluktan uzak tutsun cümle inanmışları."
8285,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8286,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8287,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8288,
8289,"Reçelblog okurları yazarları, yorumcuları, sevenleri ve meraklıları olarak 10 Temmuz 2015 Cuma akşamı Studio X’te iftar için buluştuk. İlk okur buluşmamızın da ev sahibi olan Studio X, iftar buluşmamız için de bizi hem teşvik etti, hem de çok güzel ağırladı. Misafirlerimizin enfes ikramlarını paylaşmak, sofrayı sofra yapan emeği paylaşmanın çok ayrı bir lezzeti oldu. Hele ki Reçel kurabiyelerine verilen emeği görmememiz mümkün değil. Bu geceyi mümkün kılan herkese Reçel ekibi olarak teşekkür ediyoruz."
8290,
8291,
8292,  
8293,"İftarımızı açtıktan sonra Rumeysa bize kısa ve leziz bir mini konser verdi. Reçelsever çok ama Rumeysa’nın hayranı da çok, söylemeden geçmeyelim."
8294,
8295,"Sonra da Reçel editörleri olarak okurlarla sohbet ettik. Aslında ilk yorumlardan biri editör-yazar-okur ayrımı üzerineydi. Bu ayrımı tutmak istiyor muyuz, yoksa bu buluşmaları başka şekilde isimlendirmeli miyiz diye konuştuk. Reçel okurlukla yazarlığı illa ki birbirinden ayrı konumlar olarak kurmayan bir mecra. Bundan sonraki buluşmalarımız için bu isimlendirme meselesinin üzerinde duralım dedik."
8296,
8297,"Reçel’in yayın formatıyla ilgili sohbet ettik. Son dönemde Reçel’e eklediğimiz Açık Mutfak bölümünün ne işe yaradığını okurlarımıza pek anlatamadığımızı farkettik. Bu vesileyle Açık Mutfak’ı kısaca yeniden tanıtalım. Açık Mutfak, Reçel’in belirli bir düzenle ve emekle yayınlanan yazılarının aksine editör müdahalesinden uzak bir alan. Reçel’de haftada sadece üç yazı yayınlanıyor ama Açık Mutfak’ta yayınlanacak yazının sınır yok. Reçel’e belli günlerde, belli formatta, belli öğeleri içeren (görsel vs.) yazılar Reçel editörlerinin kendi aralarında ve yazının yazarıyla döndürdüğü tartışmalar ve düzeltmeler sonucu giriliyor; Açık Mutfak’ta ise böyle kısıtlamalar yok. Hatta Açık Mutfak sayfasının altındaki panel, doğrudan kendi yazınızı bile girmenize teknik olarak imkan veriyor."
8298,
8299,"Sohbet ilerledikçe koyulaştı. Koyulaştıkça sorular arttı, eldeki hazır cevaplar azaldı. Türkiye’deki siyasi gerilimlerin arasında kadınlık hallerini konuşmanın bizi düşürdüğü ikilemleri konuştuk. Sembollerin ve kutuplaşma siyasetinin ortasında gerçekten birbirimize sesimizi duyurabilir miyiz? Reçel’i oluşturan bir “biz” var mı, bu bir örgütlenme midir, yakınlaşma mıdır, temas mıdır? Yazarken, okurken ve tartışırken motivasyonlarımız ve çekincelerimiz nelerdir? Bu sorular etrafında dolaştık."
8300,"Reçel’in bir iç dökme mecrası olarak iş görmesinin imkanlarını ve kısıtlarını konuştuk. Reçel’in başını çektiği, daha kurucu siyasi tartışmalar olabilir mi? Hangi tür yazılar yeni yazıları harekete geçirir? Hangileri tartışma açar, kapatır? Bunları da uzun uzun, vaktimiz elverdiğince konuştuk."
8301,
8302,"Bu soruların cevapları sohbetimizde yoktu, belki cevap arayışlarımız Reçel’de, Reçel ziyaretçilerinden gelecek yazılarla devam eder. Biz her şeyiyle çok keyifli, duygulu ve düşündürücü bir akşam geçirdik. Bir dahaki buluşma için sabırsızlanıyoruz."
8303,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8304,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8305,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8306,Yazar: Huri Küçük 
8307,
8308,"Üzülerek söylemeliyim ki, Çilem’in hikayesi sonuç kısmı hariç çok tanıdık geliyor bize. Bir kadının kocası tarafından fuhşa zorlanması… Kadınların fuhşa nasıl sürüklendiğine dair kısa bir araştıma yaparsanız babaları, kocaları, erkek arkadaşları tarafından zorla fuhuş yaptırılan kadınlar tanıyacaksınız. Hatta ulaşabilirseniz Hayatsız Kadınlar belgeselini izlemeniz bile yeterli olacaktır."
8309,"Şimdi, Çilem’e dönecek olursak, onun hikayesinde, Nevin Yıldırım’ı saymazsak “tanıdık olmayan” kocasını yani hayatını cehenneme çevirmek isteyen adamı öldürmesi. Haberi okuyunca bu meselelerle hemhal olan, bu yüzden sancı çeken herkes benim gibi derin bir nefes almıştır herhalde. Sonra uzunca bir “Ohhh” çekmiştir. Aslında bu “Ohhh” şimdiye kadar erkeklerin öldürdüğü bütün kadınlar ve Nevin Yıldırım için de çekilen bir “Ohhh” olmuştur."
8310,"Medyadan okuduğum kadarıyla, Çilem’in her durumda polise şikayet etmesi (edebilmesi), gerektiğinde ailesine sığınabilmesi benim içime su serpen bir durum. Yine de son noktaya varana kadar içinden geçilen süreç hem psikolojik hem de fiziksel açıdan zor bir süreç. Dayaklara, tehditlere rağmen her seferinde, kaseti başa sararak bir şeyleri yürütme çabası, ta ki Çilem’in canına tak edene kadar."
8311,"Çilem’in “Hep mi kadınlar ölecek? Biraz da erkekler ölsün.“ sözünün ne o kadar kolay söylenmiş bir söz ne de kadın cinayetleri noktasında bulunduğumuz durum açısından hafife alınacak bir şey olduğunu düşünüyorum. Şimdi süreç neyi gösterecek bilmiyoruz, inşallah mahkemelerimiz bu hikayenin büyük mağdurunun Çilem’in kocası olduğuna hükmetmez."
8312,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8313,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8314,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8315,Konuk Yazar: Kübra Kaşıkçı
8316,"Malumunuz Ramazan yaz günlerine geldiğinden olsa gerek herkes evde vakit geçirmeyi çok daha tercih eder bir durumda. Okulumun tatile girmesiyle birlikte, ben de Ramazan’ı evimde geçiriyorum. Bu süreçte de televizyonla oldukça yakın bir ilişki kurmaya başladım. Kışın okul, kurs, gezme, ders çalışma gibi bir sürü aktivitenin arasında pek de vakit bulamadığım televizyonla şimdi çok daha fazla vakit geçirir oldum. Televizyonun zararları ve vakti nasıl öldürdüğü konusuna ben de sonuna kadar katılıyorum. Fakat etrafımdaki birçok insan; üstelik ergenlik çağında ya da küçük çocukları olan aileler, bu konuda herhangi bir sınırlandırma ya da alternatif bir aktivite üretmek yerine televizyonun müthiş oyalandırıcı ve vakit geçirici etkisinden faydalanıyorlar."
8317,"
Bütün bunları şu sebepten anlattım. Ben bu süreç içince defalarca tekrarı yayınlanan çoğu yaz dizisini izledim. Size burada dizilerdeki mantık hatalarını falan anlatmak istemiyorum. Fakat beni çok rahatsız eden bir mesele var, o da taciz konusu. İzlediğim dizilerin genelinde zengin, yakışıklı, full kaslı patronlar; güzel, hanım hanımcık, saf kalpli, biraz geveze kızları istedikleri gibi taciz edebiliyorlar. Zengin, cool, yakışıklı patron; evlilik için görüşmeye gittiği kızdan kurtulmak için garson kızı dakikalarca dudaklarından öpebiliyor. Bu durumun devamı ise yeni başlayacak bir aşkın habercisi olarak gösteriliyor. Bir diğerinde kaslı, zengin patron; iş görüşmesine gelecek adayı —kadın olarak baştan başarısız bulduğu yetmezmiş gibi— pekala onu çalışırken “taciz” edebiliyor. Ama bu durum da sıkıntı değil. Bu durum gene aynı şekilde yeni başlayacak aşkın ayak sesleri olarak gösteriliyor. Aynı patron mini etek giyen kızların zaten tek gecelik kızlar olduğunu ifade edebiliyor. Kızlar yapılan şeyin “taciz” olduğuyla ilgilenmek yerine adamın yakışıklılığı ile ilgilenmeyi tercih ediyor. Zaten dizinin ilerleyen bölümlerinde kız ile tacizci oğlanın mutlu sonuna şahit olacağımız aşikâr."
8318,"Evet, bu dizileri izlememek bir çözüm. Çok da güzel bir çözüm. Özellikle çocuk sahibi olan ebeveynlerin kesinlikle uygulaması gereken bir durum. Ben meselenin bu kısmıyla ilgilenmiyorum. Beni rahatsız eden mesele bütün bu dizilerin arkasındaki zihniyet meselesi. Bütün bu taciz hikâyeleri gözümüze gözümüze nasıl aşk olarak sokuluyor? Neredeyse her gün bir kadın cinayeti, taciz–tecavüz durumu yaşadığımız memleketimizde nasıl insanlar bu kadar pervasız olabiliyor? Yeni çıkan her dizide taciz bir aşk başlangıcı olarak gösterilirken biz otobüste, metro, yolda insanlara tacizin ne olduğunu nasıl anlatacağız? Akşam saati sokakta yürürken kadınların tedirgin olduğu bir ülkede bu taciz hikâyelerini pekâlâ aşk hikâyesi gibi anlatan senaristine, yapımcısına diyecek hiç mi lafımız yok?"
8319,"
Aslında bütün bunlar bir kısır döngünün parçaları gibi. Bu diziler toplumumuz tarafından kabul edilen belli şeylerin tezahürü olarak kendine yer bulabiliyor. Dizilerle ilgili bu rahatsızlığımı dile getirdiğim bir toplulukta, bana cevap olarak; “Ama dizideki çocuk çok yakışıklı ve zengin, eminim birçok genç kız, gerçekte de böyle bir durumdan rahatsız olmaz” denebiliyor. Buna ilaveten laf atmanın aslında bir iltifat gibi kabul edildiği herkes tarafından bilinen bir gerçek. Lâkin tüm mesele bu kadar da basit değil. Biz kadınlar tacize uğramaktan çok korkuyoruz. Gerçek hayatta taciz bu kadar tozpembe bir hayatın başlangıcı olmuyor. On yaşında, otobüste uğradığınız tacizi yıllarca unutamadığınız bir duruma geliyorsunuz. Hiç bilmediğiniz bir yere giderken, kimseye yol sormamayı prensip haline getirmiş oluyorsunuz. Minibüslere, taksilere tek başına binmemeye başlıyorsunuz. Yani kısacası taciz sizin sandığınız gibi kadınların tozpembe hayatlarının başlangıcı değil, yaşamının üzerinde dolanan simsiyah bir bulut olarak yer alıyor."
8320,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8321,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8322,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8323,Yazar: Feyza
8324,"Devletin çocuklara dini eğitim verip veremeyeceği, daha genelde de devletin dini hayatı düzenleyip düzenleyemeyeceği meselesini tartışıp duruyoruz. Benim kafamda soruların cevabı net: devlet dini hayatı düzenleyemez, çocuklara dini eğitim veremez. Müslüman olmayan ailelerin bunu istememe hakkı olması bir tarafa, biz Müslümanlar da evde, okulda verilen dini eğitimi düzeltmek için ayrıca enerji harcamak zorundayız. Bu dini eğitimin esas aldığı metodların ve yorumların erkek egemen etkileri üzerine konuşuyoruz, yazıp çiziyoruz. Bütün bunların yanında bir de bizim çıkmazlarımız, cevap aradığımız sorular varken, bir de Diyanet’in çocuklarımın kafasına sokabileceği dini bilgiyi formatlamakla uğraşacağım. Hayatımda böyle bir gerilim, çocuklarıma hesabını veremeyeceğim böyle bir sorumluluk istemiyorum."
8325,"Ramazan günü neden Diyanet’e taktın diyenler olursa, Diyanet’e takmanın tam zamanıdır diye cevap verebilirim. Aslında herşey elime geçen bir çocuk kitabıyla başladı. Kitabın ismi “Cemil Dede namaz surelerini anlatıyor”. Türkiye’de din kültürü dersi almış olan herkesin ezberlediği bu sureler, bir çocuk kitabında nasıl anlatılmış diye merak etmekten geri duramadım ve kitabı rastgele açtım. Kitap da suçunu bilir gibi bana Kafirun suresine hazırlık olarak anlatılan “Misyoner” başlıklı küçük hikâyeyi açtı."
8326,
8327,
8328,
8329, 
8330,"Hikâyede göz gezdirdikçe sinirlendim ve üzüldüm. Sinirlendim çünkü çocuklara damardan, en saf haliyle nefret ve korku veren bir kitabı çocuk kitabı diye satıyorlardı. Üzüldüm çünkü bu kitap çok sayıda çocuğun eline çoktan geçmişti. Hıristiyanlık inancına sahip insanların bir hak-batıl savaşında ezeli ve ebedi düşman olduğu fikriyle büyüyen çocuklardan “katil yaratan” karanlık bundan başkası değil. Bu çocuklara inanç, kültür ve etnisite farklılığını düşmanlık üzerinden kurmanın hangi pedagojik bilgiye sığdığını zaten sormayacağım da, hangi dini bilgiye sığdığını sormak gerekir."
8331,"Bunların yanı sıra çok da utandım çünkü Türkiye’yi hıristiyanlaştırmaya çalışıyorlar temalı hikaye çocuklara kötülük etmekten fazlasını yapıyor: Türkiye’yi hıristiyan sakinlerinden, Ermenilerden, Rumlardan kanlı ve acılı bir şekilde temizleyerek millet olduğumuz gerçeğinin üstünden geçiyor. Hikayede bahsi geçen “milli ve dini değerlerimizi” korumanın yolu da bu kanlı tarihi unutmaktan geçiyor elbet. Hala utanmadan, sıkılmadan, çocuklarımıza bizi kitapların arasına sıkıştırdıkları dolarlarla hıristiyanlaştırıyorlar hikayesi anlatabiliyorsak, bu pişkinlikten ötesi değildir."
8332,"Din, devletin elinde yoğurulup formüle edildikçe daha çok ırkçılık ve yabancı korkusuyla/nefretiyle mücadele ederiz. Çocuklarımızın güven duygularını, başkalarıyla kısa sürede iletişim kurma ve oyun oynama becerilerini törpüleyip, yerine kendileri gibi olmayandan nefret etme duygusunu damardan veren bir dini eğitim istemiyorum. Milliyetçi, milli bir dini eğitim istemiyorum. Kendisine Allah’a bağlanır gibi bağlanan vatandaşlar devletin işine gelebilir ama, benim işime gelmiyor. Dinle milleti yan yana zikretmeyi mümkün kılan bu kurumu ve yaptığı işleri acilen, daha derin ve cesurca tartışmamız gerekiyor."
8333,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8334,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8335,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8336,Yazar: Huri
8337, 
8338,"Söz söylemek-yazı yazmak zor bir iş. Nasıl tepki alacağınızı, nelerle karşılaşacağınızı her zaman kestiremiyorsunuz. Anlaşılır olma, iletişim kurma çabanız varsa bu daha da önemli oluyor. Büşra geçenlerde blogu takip eden bir arkadaşının, yazdığım yazılardan “sakin olun, konuşalım” der gibi bir izlenim edindiğini aktardı. Bu beni elbette çok mutlu etti. Çünkü birbirine dokunan sahici bir konuşmanın, sahici bir kavganın, sahici bir öfkenin mümkünatını düşündüğüm bir anda karşıma çıktı bu yorum. Elbette ki söylediğimiz sözlere karşılık gelen her yorumun ya da eleştirinin bizi mutlu etmesini beklemiyoruz. Fakat yapılan yorumun ya da eleştirinin söylenmek istenilen ile alakalı, var ise eğer yanlış olanı ve bunun yanında hakikati gösterme çabası içinde olması gerektiğini düşünüyorum."
8339,"“Dolayısıyla yazmak, konuşma hakkından yoksun bırakıldığınız kimi durumlarda kendinizi ifade etmenizin ve iletişimi sürdürmenizin bir aracı olabilir”* diyor Irigaray. Bu söz benim Reçel’ e olan inancımı sağlamlaştırıyor. Çünkü bizi, bize ait olanı, bizim gözümüzden görüneni yazıya aktarma ve paylaşma kaygısını taşıyorduk Reçel’i açtığımızda. Buradaki “biz” kadınlara işaret etmekle birlikte elbetteki çok muğlak ifade. Reçel “kadınların, bilhassa Müslüman kadınların” söz söyleyeceği bir mecra olsun istedik. 2014 Eylülden bu yana, sesler, sözler, düşünceler çoğaldı tabii. Hatta bunların arasından bazıları ile bireysel olarak ters düştüğümüz de oldu. Yine de yazmaktan alı koymadı beni bu durum. Çünkü konuşmak, iletişimi sürdürmek ve gerekirse de kavga etmek istiyordum."
8340,"Sözün varacağı hedefi kestirememe meselesini Reçelin geneline yaydığımda da kaygılarım devam ediyor. Yukarıda bahsettiğim biz dediğimiz şeyin çok da belirgin olmaması, zaman zaman birbiri ile çelişen ve çatışan yönlerinin de bulunmasına rağmen zihinlerdeki belli bir olumsuz prototiple özdeşleştirilip; ciddi anlamda karşısında olabileceğiniz etiketlerin üzerinize yapıştırılması kaçınılmaz oluyor. Bu da kişinin belli bir prototiple özdeşleştirip sağlamlaştırdığı düşüncesine bir hedef seçme oluyor galiba, ama genellikle yapay ve yanlış bir hedef."
8341,"Bu son söylediğim meselede Reçel de çok kritik bir noktada durabilir kanımca. Çünkü sözün varacağı nihai noktayı kestirememenin bir sonucu da Reçel aracılığı ile söylenmek istenen sözlerin kendisine yapay ve yanlış bir hedef bulması olur. Mesela, bir zulme işaret etmek, bir adaletsizliği göstermek şiarı ile yola çıkmaktansa zihindeki bir prototip ile bir özneyi özdeşleştirme ve etiketleme işlemini gerçekleştirerek “İslamcı” ya da “Müslüman” erkekler üzerinden, ya da “onlara” dair, “onlara” karşı söz söyleme çabası. Bu bizi bir yere götürmeyeceği gibi temelde var olan düşünceyi ve sözü gölgeler, üstünü örter, sahiciliğini, samimiyetini ve hakkaniyetini sorgulatır. Yalnız şunu da belirtmek gerekir ki bu saydıklarım olmasa da ortaya koyulan düşünceye dair yukarıda belirttiğim her bir husus sorgulamaya açıktır elbette."
8342,"Velhasılı kelam, düşünce-söz-yazı sözün hem şimdiye kadar belirttiğim noktalar açısından hem de başka faktörler açısından biraz sancılı bir süreç. Yine de benim bu sancılara katlanmamın sebebi Irigaray’ dan alıntıladığım şekli ile bir anlamda “iletişimi sürdürebilme” çabası. Dünyayla, insanlarla ve dahi her şeyimizi görüp gözetleyen, kayıt altında tutan Allah ile…Sırat-ı Müstakim’i arzulayan, kıldığımız namazlarda bunu ikrar ettiğimizin bilincinde olan insanlar olarak klavye başında bir kaç dakika, bir kaç saat ya da en fazla bir kaç günlük ego tatminini bırakıp, Allah’ a mahsus olan mükemmellik iddiasından vazgeçip kusurlarımızın farkına vararak ve bunu birbirimize hatırlatarak sözümüzün varacağı nihai noktanın birbirine hakkı ve sabrı tavsiye etmekten sapmaması ve şaşmaması duası ile. Sanırım bu şekilde sahici bir konuşmanın, sahici bir kavganın, sahici bir öfkenin bereketine nail oluruz."
8343,"*Irigaray, Luce, Ben Sen Biz, İmge:Ankara, 2006"
8344,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8345,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8346,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8347,Yazar: rumeysa ç.
8348,
8349, 
8350,"Neredeyse her gün “malum” videolardan birini izliyor, tüylerimiz diken diken oluyor, sinirlerimiz hopluyor ve günümüze devam etmeye çalışıyoruz. Kadının nasıl dövüleceğinin tariflerinden, eşinden ayrılan kadını azarlamaya kadar bunca saçmalığı sürekli izlemek ve bu “adam”ların sahip olduğu kitlelere ulaşma gücüne sahip olmamak insanın içini kemirip duruyor."
8351,"Bu giriş sonrasında size bu son iki günde sinirlerimi hoplatan iki videoyu takdim ediyorum (bazen birbirimizi bu videolarla yorduğumuzu da düşünmüyor değilim. Keşke görmeseymişim şu videoyu da bu günüm güzel geçseymiş, dünyaya daha fazla yararım olurdu dediğim günler de oluyor)"
8352,"Birincisi, Tesettür&Medeniyet başlıklı bir video:"
8353,
8354,"Birtakım adamlar, yine durmamış, yememiş içmemiş, bize neden ve nasıl özgür olduğumuzu (!) anlatmaya çalışmış. Ayetlerden yola çıkıp, sonra çıktığı yolda kaybolan bu videodaki fıtrata dair saçmalığı da artık geçiyorum… Sonrasında öyle bir aymazlığa ulaşıyorlar ki, kadınların 10’da 6-7’sinin ihtiyar, çirkin ya da kıskanç olduğu gibi inanılmaz bilimsel(!) çıkarımlarda bulunup kendi argümanlarını desteklediklerini sanıyorlar. Sevgili dostlarım, toplumda sadece 10’da 2-3 kadın güzel değil, siz çirkinsiniz ve o yüzden yalnızsınız ve problemlisiniz. Kadınların size yüz vermemesinden (!) duyduğunuz ezikliği bu videolar üzerinden bizimle paylaşmanız artık canımızı sıkıyor, bizi bırakın, kendinize bakın! Videonun son kısmındaki “erkeklerin de görevleri var” girişimi bile gayrimüslim kadınların suçlanması üzerinden açıklanıyor ve cidden çok talihsiz ve bir o kadar da üzücü bir videoyla sadece 3 dk. 54 saniyemizi değil, sonrasında saatler süren sinir harbimiz üzerinden de verimli geçirilebilecek zamanlarımızı çalıyorlar. Hakkımız helal değil size!"
8355,Hakkımızı helal etmeyeceğimiz bir adam daha:
8356,
8357,"Videonun tamamını izlemek bile büyük sinir harbi… Ey adam! O “evcilik oynuyorsunuz” ibaresi kadar çirkin, “annende de suç var” deyişi kadar acımasız bir şey görmedim sanırım bir süredir. Boşanma ve şiddetten kaçma isteğini uyuşturucu bağımlılığıymış gibi anlatan bu zihniyet o kadar kadının canından sorumlu ki! Denecek daha fazla bir şey bulamıyorum, çünkü midem bulanıyor."
8358,Peki ne yapabiliriz bu videoları izleye izleye? Nasıl geçecek bu öfke? Ya da bu öfke ne işimize yarayacak?
8359,"Eren Keskin, Boğaziçi’nde katıldığı bir konuşmada “Futbol maçlarında pankart açalım, ancak o zaman insanlara ulaşabiliriz” dediğinde çok yabancılaşmıştım, futbol erildi, orada ne işimiz vardı. Şimdi şimdi anlıyorum sanırım ne demek istediğini. O sahur programında o adamın koltuğunda bizden birini oturtma ve söylediğini söyletme “gücüne” ihtiyacımız var. Onların ulaştığı milyon, bizim bin. Bu şekilde kat edilecek yol çok fazla ve çıkış noktaları çeşitli olmalı, değil mi yoksa? Sadece sosyal medyadan nefretimizi kusmakla kalmamalıyız, ama nasıl?"
8360,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8361,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8362,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8363, 
8364,Konuk Yazar: H
8365,
8366,"Bir zihin karmaşası yaşıyor olmalıyız toplumsal görüntümüzde ve ilişkilerimizde. Ölçü alacağımız cetvele odaklanmak, onu tesbit etmek, onu irdelemek, hayatlarımızı buradan okumak/yaşamak yerine; şu hayatta rastlaşmış bulunduğumuz insanoğullarının ‘yanlış’ (bulduğumuz) pozisyonları üzerinden kendimize doğruluklar ve (bununla gelebilen bir çeşit) üstünlükler atfediyoruz, böylece temize çekmiş oluyoruz yaşantılarımızı."
8367, 
8368,"Ortalama bir (muhafazakar) ülkem vatandaşı ahbabımla buluşmuşuz, sohbet ediyoruz. Herkesin farklı aidiyetleri var çeşitli sosyal katmanlarda. Hangi farklı katmana değse sözün ucu -dini cemaat, sosyoekonomik grup, politik görüş, memleket aidiyeti, mezun olunan okul çevresi, aile vs-, muhakkak bir karşılaştırma üzerinden temize çekiyoruz kendimizi."
8369,"Dini cemaat mi? Şu grupla tesettür fikrinde, bu grupla toplumsal kadın-erkek ilişkilerinde, o grupla ekonomik açıklamalarda benzer fikirdeymişiz, bunu netleştiriyoruz. Buralarda mutabıkız. Ancak şu cemaatin ekonomik konulardaki tercihleri ‘bizim’ meşrebe/cemaate uymuyor; hımmm tu kaka o halde. Bu grup da tesettür konusunda beni kınamıştı, rencide olmuştum hem, hiç nazik değildi üslubu, o halde ben de üst perdeden ona dokunabilirim meşrebime uymadığı noktada. (Benim kendi meşrebime göre ne kadar uyduğumu tespit etmesek de olur.)"
8370,"Politik görüş mü? Görüşlerin ifade edildiği seviyeden (ve içerikten/nitelikten) hiç birimiz memnun değiliz, ama olabilir. Çünkü karşıt görüş daha düşük seviyede (bizim fikrimizle karşılaştırınca) seyrediyor, yani biz yine de göreceli olarak daha iyi bir seviyedeyiz. Oh, tamam o halde, rahatladık. En kötü seviyede değiliz bizim kriterlere göre ne de olsa. En kötü biz değilsek, bir şeyleri göreceli olarak iyi yaptığımız için, diğerine üst perdeden ayar verme hakkına -da- sahibiz. Yani meşru eleştiri yapıyoruz burada canım, buna da tahammüllü olunmalı."
8371,"Aile çevresi. Bizde ne paşa dedeler var, hepimiz asil ailelerden geliyoruz. Veya, göreceli olarak üstün hissediyorsak ailemizin genişliğiyle/darlığıyla, memleketimizle, gelir seviyemizle, tüketebildiklerimizle; kafi. En azından en ‘dip’ gördüğümüz pozisyonda değiliz ya, bu yeter. Rahatlattık içimizi, temizledik bu kalemden yana hesabı."
8372, 
8373,"Dip nokta biz değilsek, iyiyiz, temiziz (ve dip noktada gördüğümüze ‘giydirip’ içimizi de rahatlatabiliriz), oh."
8374, 
8375,"Örnekler genişletilebilir, kimlik ve aidiyetler veya iktidar olgusu üzerinden irdelenebilir, vs. Benim dikkat çekmek istediğim yer şurası: kendimizi kendi kriterlerimiz/cetvelimiz üzerinden hesaba çekmeye hiç yanaşmamamız. Baz aldığımız kriter/ler her ne ise, o skalada göreceli olarak en asgari olmamak, kafi geliyor, bir de üstünlük hissedip üslubu üst perdeden seslenmelere (!) çevirmek en meşru hak + vazife oluyor/olabiliyor."
8376, 
8377,Bu yöntem bir yere ulaştırmadığını düşünüyorum.
8378,"Herkes farklı bir cetveli kendine kriter alsın, elbette ve lütfen. Fakat artık herkesin (gerçekçi olalım, en azından çoğunluğun) kendini/çevresini/aidiyetini kendi cetveli üzerinden notladığı bir yolu tutmaya başlayabilelim. Kişilerin hatalarını ilkelere mal etmeyelim, çünkü oturup kavramları/tanımları anlamaya çalışarak incelemişliğimiz bile pek yok, birilerinin söylediği üzerinden devam ediyoruz değerlendirme yapmaya."
8379,"Karşılaştırma yapmak kaçınılmaz, bunca insan kadar renk var bu dünyada. Ancak kimin/neyin kendini nasıl tanımladığını bile bilmeden, birilerinin söylediği flu bir ‘şablon’ üzerinden, bir başkasına göre daha ‘evla’ bir pozisyon biçip kendimize, bi kenara çekilmeyelim. Bir aidiyete göre konumlandıracaksak kendimizi, önce o aidiyetin neden bahsettiğini bir anlayalım. Ki, kendimizi konumlandırışlar bir gerçekliğe tekabül etsin."
8380,Yoksa bu muhayyel ‘evla’ pozisyonlarla bir yere ulaşamayacağız. Ulaşamamışız çünkü.
8381,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8382,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8383,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8384, Yazar: Feyza
8385, 
8386,"Ermeni soykırımı tartışmaları, barış süreci, Osmanlı’ya dair dolaşıma sokulan popüler anlatılar (diziler, romanlar, araştırmalar vs.), Çanakkale Muharebesi’nin yenilgiyle bitmiş bir savaştan ayrıştırılıp milli bir zafer olarak yeniden yazılması gibi sıcak gündemlerin ortasında olduğumuz bugünlerde Michel-Rolph Trouillot’nun Silencing the Past kitabının, “Geçmişi Susturmak“ adıyla Türkçeye kazandırılmış olması oldukça önemli."
8387,"Geçmişi Susturmak, etkileyici bir dille, Haiti Devrimi (1791-1804) etrafında iç içe geçmiş hikâyeler anlatıyor. Köleliğe, köleliğin farklı biçimlerine, kölelik tarihi boyunca karşı karşıya gelmiş/iş birliği yapmış köle topluluklarına, bu karşılaşmalarda önemli roller oynamış tarihsel aktörlere dair susturulmuş hikâyelerin peşine düşüyor. Bu sayede biz de dünyanın ‘Batı’sının tarihinin, nasıl bütün bu karşılaşmaların ve aktörlerin etkin bir şekilde susturularak yazıldığını okuyoruz."
8388,"Kitaba başlığını veren susturma sözcüğüne Trouillot kavramsal bir anlam kazandırıyor. Trouillot için susturma, basitçe bazı hikâyelerin üzerinden atlamak ya da görmezden gelmek anlamına gelmiyor. Bazen birbiriyle çelişen anlatılar ve sonradan yaşanan olaylar yoluyla geçmiş bugün dahi şekillenmeye devam ediyor. Geçmişteki bazı olaylar daha sonradan siyasal ve sosyal bir önem kazanabiliyor ya da tümüyle unutulabiliyor. Hakikatler zaman içinde sorgulanıp yeniden düşünülüyor. Kitabın alt başlığı (Tarihin Üretilmesi ve İktidar), bu noktada devreye giriyor."
8389,"Bütün bunlar güncel tarih tartışmalarına, gazetelere, gündelik sohbetlere, popüler anlatılara ve akademik yazına yansıyor elbette. Peki o hâlde tarihçi, bu soruları hangi teknikleri kullanarak cevaplandırır ve kadim suskunlukları nasıl konuşturur ya da konuşturabilir mi? Bu konuşturmalar nasıl başka susturmalarla mümkün olur? Bu açıdan Trouillot’un çerçevesini çizdiği tarih, susturma ve hakikat kavramları, belirli bir tarihsel olayı anlatma çabasının ötesinde, tarihin üretimi ve çeşitli biçimlerde kullanımına dair teorik bir rehber işlevi görüyor. Kitabı okurken, yukarıda bahsettiğim güncel tarih tartışmalarını ve popüler tarih anlatılarını Trouillot’nun kavramsallaştırması üzerinden yeniden düşünmekten kendimizi alamıyoruz."
8390,"Belki bu kitabın en kuvvetli yönlerinden biri, okuyucuların Türkiye’deki can alıcı sorunlardan mesafe alıp tarihyazımına başka bir noktadan, uzak bir coğrafya üzerinden bakabilmeleri olacak. Trouillot bildik bir tarih anlatısından farklı olarak, tarihi olayların, onların hikâye ediliş biçimlerinin ve birbirleriyle ilişkilerinin izini sürerken, asıl olarak bir yöntem tartışması yapıyor. Bu açıdan Geçmişi Susturmak, tarihçiler, sosyal bilimciler, edebiyatçılar, yani tarih, anlatı, hakikat, hafıza ve toplumsallık üzerine çalışan akademisyenler için oldukça yol gösterici olacaktır."
8391,"Bunun yanısıra, ‘geçmişin bugünü yakalama biçimleri’ üzerine kurulan argümanlar ve buna eşlik eden anlatılar herkesin zihnini açacak, farklı faillerin tarihle ilişkisini ve tarihin yeniden ve yeniden yazımındaki rolü üzerine düşünülmesine vesile olacaktır. Trouillot, iyi bir tarihyazımının, ancak olayı yaşayan, yazan ve yeniden anlatan aktörlerin konumlanmalarını dikkate alarak mümkün olabileceğini gösteriyor. Böylece kâh Dominik’te, Haiti Devrimi’nin kahramanı olarak anılan Kral Henry’ye, kâh Kral’ın sarayına, kâh köle ordularında ismi dahi unutulmuş askerlere, kâh Trouillot’nun dersini dinleyen bir öğrenciye kulak kesiliyoruz. Geçmiş ve şimdiki zamanın üretken bir biçimde, her yeniden anlatışta nasıl bir araya geldiğini, kitabın kendi anlatısının bizi içine çekmesiyle bizzat yaşıyoruz. Kanımca Trouillot’u önemli bir tarihçi olmanın yanında özel bir tarih anlatıcısı yapan da, okurla kurduğu bu ilişki."
8392,"Böylece Türkiyeli okurlar olarak, yok sayılan tarihsel süreçlerin kamusal tartışmalara dönüştüğü şu günlerde, ‘Ermeni meselesini tarihçilere bırakalım’ yahut ‘Kürt meselesinde geçmişi bırakıp önümüze bakalım’ gibi söylemlerin etkin susturma biçimleri olduğunu görebiliriz. Yahut bundan bir sonraki adımda, bu hakim söylemlere karşı verilen mücadeleyle, iktidar kendini yeniden kurar ve hakikat yeniden yazılırken nelerin susturulacağını düşünmeye başlayabiliriz. Trouillot’nun sözlerine kulak verirsek, ‘tarih, iktidarın bir meyvesi; fakat iktidar hiçbir zaman, iktidarın tahlilini lüzumsuz kılacak kadar saydam hale gelmedi.’"
8393,"İlk defa 1995’te İngilizce olarak basılmış olan kitabı, Trouillot’u akademik çalışmaları esnasında okumuş ve çalışmalarında önemli bir referans olarak alan Sezai Ozan Zeybek, Türkçe’ye çevirmiş. Zor bir çeviri işinin altından başarıyla kalkmasında, bu akademik tanışıklığın etkili olduğunu düşündüm. Bunun yanında Geçmişi Susturmak, sadece tarihçilere ve sosyal bilimcilerin değil, tarihle, hikâye anlatıcılığıyla, iktidarla ve alternatif tarihlerle ilgilenen tüm okurların ilgisini boşa çıkarmayacak akıcı bir dile sahip."
8394, 
8395,—
8396,*Bu yazı ilk olarak 20.06.2015’te Yeşil Gazete‘de yayınlanmıştır.
8397,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8398,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8399,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8400,Yazar: Huri
8401, 
8402,"Bayrak teslim töreni gibi bazı cenazeler. Erkek evladın “erkek evlat” olma sıfatını en ağır şekilde deneyimlediği zaman dilimi. Onun için durum bu halde iken, erkek çocukların yüreğindeki sızıdan ve korkudan, aklındaki sorulardan bihaber, bu mağrur duruşu alkışlamak için anı kollayan acı seviciler, güçperestler ile erkek çocuklar  arasındaki birkaç saatlik çelişik ilişki…"
8403,"Cenazede aile yakını, yaşı bir acıyı anlamaya yetmemiş yetişkinlerden biri evin erkek çocuğunun kollarından tutar ya da onu koltuğunun altına alıp teselli etmeye çalışır önce. Sonra da yaşamının geri kalan kısmında kendisinden beklenilecek rolü bir çırpıda söyler: “Bu evin babası artık sensin.” Kimi zaman koro halinde bütün yetişkinlerin ağzından çıkar bu söz. Bu cümle bazen teselli noktasında başka anlamlar da ihtiva eder: “Yaşadığın acı seni yıkmasın. Sen artık onun yerine geçip, babalık yapacak kadar güçlüsün.” Bu sözlerin muhatabı on üç yaşında bir erkek çocuğu olabilir, on yedi yaşında toy bir delikanlı ya da yirmi beş-otuz yaşlarında genç bir adam."
8404,"Giden ne kadar değerli ise yerine tayin edilen vekil de o kadar değerli… Şanı, şöhreti ve dahi yarım bıraktığı ne varsa hepsi vekilin, bunları tamamlamak ve devam ettirmek boynunun borcu. Burada oluşagelen sözler ve davranışlar hep aynı role işaret eder: Omzuna yüklenen tabutta yatan da canından candı amenna, ama daha fazlası vardır artık. Çocukluğun, acemiliğin, toyluğun, göz yaşındır gömdüğün. Herkes sana yaslanmalı, ayakta kalmalısın ve herkesi sen ayakta tutmalısın. Sen bir tek sen değilsin artık unutma! Şanı, şöhreti, şerefi, borcu, yarım bıraktığı ne varsa hepsi senin, tamamla! Yaşının, şahsının ne olduğunun önemi yok; baba olmalısın geride kalanlara!"
8405,"Ailenin diğer fertleri ile birlikte, aynı şekilde yetim kaldığı düşünülemez nedense. Onun durumu için önemsiz bir ayrıntıdır bu. Bir tarafın güçsüz düşmesi için elden gelen yapılacak ve bir taraf güçlü kılınarak terazi dengeye oturtulacak. Bir diğer şart da bu; annen savaşmaktan, yalnızlıktan, yarım kalmaktan, yokluktan, güçsüz düşmekten korktukça sen güçleneceksin."
8406,"Sahip olduğumuz değerler, acılarımız, omzumuza yüklenen yük insan olduğumuzu unutturur mu bize? Galiba bazen unutturuyor. Bir de söz konusu erkeklerse… Kadın kısmısının çok gülmemesi gerektiği gibi erkekler de ağlamaz. İki yönlü işleyen bir durum var ortada. Sırtına yüklenen yükler, senden beklenilenler artıkça bunları başarmak üstesinden gelebilmek için insan olduğunu unutuyorsun. Sen unuttukça etrafındakiler daha çok unutuyor. Her bir zorluğun üstesinden geliyorsun, her bir engeli aşıyorsun, her bir işe koşup yetişiyorsun, gözünde bir damla yaş yok. Herkes hayranlıkla seyredip, gururla bahsediyor mağrur duruşundan. Acının ne olduğunu bilmeyen, yaşsız gözlerindeki acıyı da göremiyor. Acı bile çekmediğini düşünerek bir kez daha tapabiliyor sana."
8407,"Ölüm kime nasıl gelirse gelsin, derin bir acı var ortada ve yaşları güce esaret edilmiş gözler. Müslümanlar birbirinin hayatını kolaylaştırmalı oysa, birbirinin yükünü azaltmalı. Birbirine hayatı, güçlü olmayı öğretmek çok sonraki iş. Belki gerek bile yok. Bu yüzden yutkunmadan, hıçkırıklarla, hür akmalı o yaşlar gözlerinden. Kalanlar ise o yaşları durdurmaya değil; acıdan, ölümden, dünyadan ve ahiretten payına düşeni almaya uğraşmalı."
8408,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8409,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8410,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8411,Konuk Yazar: merve
8412,
8413,"Gece gündüz çalışıyor. Okulu bitti, hala okuyor. Kariyer yapıyor, kariyer. Hayatta evlenmez bu kız artık. Şuna bak erkek gibi sabah gidiyor, akşam geliyor. Kendi parasını kendi kazanıyor. Evlenip de ne yapacak? Zaten kim nasıl istesin bu kızı? Onun kadar okumuş oğlanı biz nereden bulalım? Böylesi binde bir bulunur, o da gelir bizim kızı mı bulur? Çok özgür de, baksana yurtdışlarına da gidiyor. Yok yok, o kızın evlenmeye niyeti de yoktur zaten. Zaten kim nasıl istemeye cesaret etsin bu kızı? Geçen geldi kulağıma, bizim Aysel’in oğluna düşünmüşler de kız yanaşmamış. Yahu soranda kabahat zaten, hiç o kadar okuyan kız evlenir mi?"
8414,"Eş dost düğünlerinde teyzelerin “Sizin kız da hala okuyor değil mi? Evlenmeye niyeti yok zağar?” demeleri. Arkadaşların davetiyelerini uzatırken “Oku oku nereye kadar, sen de çok geçe bırakma artık” demeleri. Annelerin yüksek lisans kazanınca “Siz de şansınızı fazla zorluyorsunuz, nasıl bulalım size koca?” demeleri. Bomba geliyor, hocaların “Bak x’e, y’ye, kaç yaşlarına geldiler hala evlenmediler. Doktora bitsin diye bekliyorlar herhalde.” demeleri."
8415,"Ay teyzecim, okumamın evlenmeme engel olduğunu hiç düşünmüyorum. Sizin sabah 8, akşam 7 çalışan gelinden çok daha rahat bir hayatım var. Evlenmeye de niyetim epey var ama etrafımda bunu düşünebileceğim kimse yok. Sevgilim de yok. Şuana kadar hep görücü usülü evlilik hayal etmiştim. Hani ilk önce aileler tanıyor, bir yamuğu varsa senin karşına bile gelemiyor ya aday. Sonra bir sürü geziyonuz tozuyonuz, bir anormallik varsa aileler hemen fark ediyor ya, bunun gibi pek çok sebepten hep görücü usulünü savundum şimdiye kadar. Burada da devreye senin gibi ailemizi tanıyan teyzeler giriyor. Sen de hiç yanaşmıyon teyze. Bak Müfide’nin oğlu var, mühendis çıktı? N’oldu? Mühendise de mi varamam? Ayrıca şu zamana kadar hep sevgilisi olan ablaları bizim yanımızda cık cıkladınız, şimdi ne değişti de sevgilim yok diye garip karşılanıyorum?  Canım arkadaşım, daha dün kantinde birlikte erkek muhabbeti yapmıyor muyduk, film izlerken “ayy benim de böyle kocam olsun” demiyor muyduk? Ben ne oldu da değiştim hiç düşündünüz mü? Belki de değişmedim? A aa.."
8416,"Anneye cevap verilmez ama, annecim, arada bir gelip de “Kızım sizi istemek de zor, nasıl gelip istesinler şimdi. Herkes çok yüksek görüyor. Bir de siz çok yurtdışına çıkıyorsunuz, erkekler masraftan korkar.” diyorsun ya, üzülüyoruz. (Cevap vermedim anne, fikrimi belirttim.) (Ayrıca daha 25 yaşındayım, panik yapmak için biraz erken değil mi annecim?)(Tamam tamam, demedim bir şey, anneler hep haklı.)"
8417,"Akademinin bizi kızı gibi gören hocalarına sesleniyorum: O kızlar benim arkadaşlarım, kızların kurdukları hayalleri, tasarladıkları hayatları ben biliyorum. Çoğunun hiç de öyle doktora bitsin falan diye bekledikleri yok. Karşılarına istedikleri gibi birileri çıkmıyor olabilir mi?"
8418,"İlim güzel şeymiş yahu. İnsan öğrendikçe hayata bakışı değişiyor, ufku genişliyor. Bunu hayat boyu yapmam için bir engelim var mı? Yok. Çok şükür, o zaman okumaya, öğrenmeye devam. Hem ilerde evlenip çoluğa çocuğa karışsam da sürdürebileceğim bir hayat tarzı. Biliyorum, biliyorum, sabahlara kadar uyumayan bebekler, beslenme çantası hazırlanması gereken çocuklar olduğu zaman şimdiki kadar vakit ayıramayacağım. Ama elbet o çocuklar büyüyecek, benim yine bir sürü boş vaktim olacak, annem gibi.  Hem ne güzel kütüphaneler var, sen yeter ki ders çalış. Oturuyorsun güzel güzel, karışanın görüşenin yok. Sakin sakin çalışıyorum. Herkesin başı önünde ders çalışıyor, mis gibi ortam.  Aa iş teklifi mi? Neden olmasın? Allah rızkımızı gönderiyor işte. Şimdi vaktim var, imkanım var, çalışayım, zorlandığım yerde istifa ederim, sırtımda yumurta küfesi taşımıyorum ya. Hem çalışma ortamlarını görürüm, bana bir hayat tecrübesi olur."
8419,"Allah’ım iyiki çalışmışım da, kadınların çalışma koşullarını görmüşüm. Bu koşulların düzeltilmesi için daha çok çalışılmalı, ah neler neler yapılmalı. A aa yurtdışında proje mi var? Hem de masrafları karşı taraf karşılıyor. Allah’ım neler nasip ediyorsun ya, şükür. Yahu arkadaşlar da bir bir evlenmeye, çoluk çocuğa karışmaya başladı. Ben? Benim de var bir yerlerde kısmetim ama dur bakalım. Hayırlısı, duaya devam."
8420,"Bu kısmı yazmasam? Şey, yani."
8421,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8422,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8423,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8424,Konuk Yazar: Nebiye
8425,
8426,"Söylediklerim adamımın şurasına kadar gelmiş olacak ki, kafamın yanından bir telefon uçtuğunu hatırlıyorum. Benim de sonra burama kadar çıktı galiba sinirim, gidip diğer odada oturdum bu sebeple."
8427,"Ben artık bazı söylemlere ancak ironi ve alayla tahammül edebiliyorum. Çünkü Allah bize deşarj olmak için dövebilirsin demiyor, dövünmeyi de tercih etmeyeceğim için sardırıyorum gülmeye. Nurettin hocanın videosunu gülümseyerek dinledim, saygı duyacağım bir din aliminin sözleri ve tavrı yoktu onda. Nisa 34’teki darebeyi kızgınlık sınırını aşmak üzere olan erkekler için deşarj maksatlı bir dövme olarak görmesi beni derinden güldürdü. "
8428,"Efendim haniydi bu darebe nüşuz maksatlı idi de, siz alimler nüşuz’un ne olduğu konusunda bir ortak fikre varamamıştınız ya. Kiminiz onun zina yapmak olduğunu, diğer bir kısmınız ise eşe itaatsizlik olduğunu söylediniz. Eşe itaati, elbette Allah’a itaatle bir tutan zayıf ve uydurma hadislere itibar ettiniz. Hadi diyelim dövmek oldu anlamı (ki ben bu tercümeyi kabul etmiyorum)* öyleyse rahatlamak için olduğu ve rahatlayamazsa kuma alacağı fikrine nasıl kapıldınız? Şimdi burada adam kızgın mı? Yoksa şehvetli mi? Tam kavrayamıyoruz ki sözlerinizden. Bu dövmek bir ceza ise; kadına cetvelden büyük olmayan bir sopa (!) ile avucunun içi ya da yumruğunu kullanmadan, kafasına, göğsüne ve beline vurmadan (ki bilirsiniz bu vurma iz yapmayacak fıkıh kurallarına göre) yani özetle zarar vermeden nasıl kadını ıslah edecek bir ceza olduğunu düşüneceğiz? Fıkıhta buna benzer bir cezalandırma olmadığını da benim kadar iyi biliyorsunuz! Gururunu mu kıracak bu söyledikleriniz kadının, maksat o mudur?"
8429,"Zihninizde erkeğin, eşini kaba etlerine hafifçe vurmak suretiyle cezalandırması fanteziyi mi yoksa ıslahı mı canlandırıyor? Bir de bunu Allah diyor ben demiyorum demeniz ve şiddetten bahsederken pişkin pişkin gülmeniz sizi Allah’a hesap vermekten kurtaramayacak cidden üzgünüm."
8430,—
8431,"*Belki başka bir yazıda ‘darabe’ye dair derli toplu bir şeyler yazabilirim. Çok merak edenler için, ilim bir derya yüzme bilenler için açılmaya uygundur efendim."
8432, 
8433,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8434,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8435,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8436,Yazar: rumeysa ç.
8437,
8438,"Şimdi biz Reçelcilere (!) Boğaziçili olmamız üzerinden (?!) birçok eleştiri geliyor ya, Reçel’in editör kadrosundan Boğaziçili iki insandan biri olarak (Oran 6’da 2 yani!) Ramazan da gelmişken bu kimliğimi ne kadar sevmediğimi tekrar hatırlamak istedim."
8439,"Çevremdekiler bilir, her yaz, yaz okulundan ders almama rağmen Boğaziçi Üniversitesi Folklor Kulübü’nde yaptığımız çalışmalara katılmak için (reklamını yapmadan duramıyorum, Boğaziçi’ne dair hala tek sevdiğim şey) kampus civarında olurdum. Üniversite hayatımın tamamındaki Ramazanlar da bu döneme gelince Ramazan benim için Boğaziçi’nde yalnız yaptığım iftarlar, hatta çalışma saatini bir türlü ayarlayamadığımız için (Burada da çok sevgili arkadaşlarıma saygılarımı sunarım) koştura koştura tek sandviçle yaptığım iftarlar olarak var uzun zamandır."
8440,"Evet, Boğaziçi’ne orada olduğum sekiz sene boyunca hiç Ramazan gelmedi. Hisarüstü meydanındaki yemek yenen mekanlar hiç boşalmadı, zaten ezan sesini zor duyduğunuz o meşhur Güney çimlerde herkes dondurmalarını yedi, latte’lerini yudumladı. Bu durumdan rahatsız mıydım? Hayır. Hatta regl olduğum ya da başka nedenlerle oruç tutamadığım/tutmadığım zamanlarda yemeğe olan erişimim görece kolaylaştığı için bir nebze sevdiğim bile söylenebilir. Ama yine de Ramazan ve oruç öyle bir ibadet ki insan kendisi gibi olanlarla şöyle göz ucuyla selamlaşmak, birlikte bir iftar yapmak, özellikle o açlığın son zamanlarını, insanın iradesinin hem gücünü hem de güçsüzlüğünü aynı anda hissettiği anları birlikte yaşamak istiyor."
8441,"İşte böyle bir Ramazan Boğaziçi’ne benim orada olduğum sürece sadece bir kez geldi: Yeryüzü iftarlarının* çok yaygınlaştığı zamanlarda Boğaziçi’nde de bunu düzenleme inisiyatifini alan arkadaşların vesilesiyle Güney meydanda yaptığımız iftar. Oruç tutmadığı halde yurttan yemek yapıp getirenlerle kendi evde yaptığım poğaçayı, yukarıdan sandviçini kapıp gelenlerle yaptığım keki paylaştığımı hatırlıyorum. Gözlerim yaşarmadı desem yalan olur, kendimi cidden Boğaziçili hissettiysem o gün hissetmişimdir herhalde."
8442,"Bu yazı vesilesiyle de şunu fark ediyorum, mezun olalı 2 sene olmasına rağmen, o da bebek vesilesiyle, ilk defa Ramazan’ı Boğaziçi’nden uzakta geçireceğim. Seküler dünyanın merkezinden Üsküdar’daki Ramazan’a bu geçişin bünyeme yaşattığı kültür şoku da belki başka bir yazıya malzeme olur, kim bilir."
8443, 
8444,"* Yeryüzü iftarları deyince buraya minik bir not düşmek istedim. Yeryüzü iftarlarının ilkini düzenleyenler arasında işin ucundan tutan biri olarak Emek ve Adalet Platformunda yer aldığım günler de hayat hikayemin önemli bir parçası. Çorba kaynatıp iki parça böreğini bir parça kekini paylaşma o günden beri Ramazanlar’ın otellerde tecrübe edilen halinden rahatsız olanlar için önemli bir dayanışma, tanışma biçimi oldu. Ama bir süre sonra bunun, özellikle de Gezi dönemine denk gelen kısmının anlamını yitirdiğini, orucu ve Ramazan’ı bir politik malzeme haline getirdiğini düşünüyorum. O en baştaki iki tas çorbayı beraber içmekten oruçla iktidara direnmek aşamasına nasıl geldik hala anlayamamışken Boğaziçi’ndeki Yeryüzü iftarları bu sürecin ortalarında bir yerinde hala ilk aşamadaki naifliği koruyordu. Ben de yazıma böyle bir yerden konu etmek istedim bu iftarları."
8445,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8446,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8447,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8448,Yazar: Feyza   
8449,"Bir zamandır yazları geliyor, o yüzden hafif panik ve korkuyla geliyor, lakin önceden tarihi belli olsa da sevgili Yıldız Ramazanoğlu’nun dediği gibi “Her yıl aniden geliyor.” Sabah sahura kalkacağımızı hatırlayınca, ufak bir heyecan duyup bu yazıyı yazmaya giriştim. "
8450,"Sanırım oruç tutulan bir eve doğan herkes Ramazan’dan bir nebze heyecan duymuştur çocukluğunda… Büyümek, oruç tutacak yetkinliğe erişmektir biraz da. Yarı zamanlı ve tam zamanlı oruç denemeleri 8–10 yaş aralığına tekabül ediyor olsa gerek, hatırladığım… "
8451,"30’lu yaşların ortasında, hala en heyecan verici, en teslimiyetçi şekilde karşıladığım ibadet zamanı Ramazan’dır. İslam’ı bir gün insanlığa mutluluk ve esenlik/baskı ve zorbalık getirecek bir hayat projesi olarak tartışıp konuşmaktan, Müslümanlığın bir hayat sürmek; öyle veya böyle kendini, bedenini, ruhunu, alışkanlıklarını şekillendirdiğin; bunlarla bazen mutlu olduğun bazen zorlandığın bir hayat sürmek olduğunu unutuyoruz. Bana dinin, insanın kendine dair, dünyadaki serüvenine dair bir anlamlandırma ve kendini şekillendirme kaynağı olduğunu en çok Ramazan hatırlatıyor. "
8452,"Bu tanımlamanın dışına doğru taşıp bir hayat projesi olarak gördükçe, mutluluk mu zorbalık mı getirir tartışmasına doğru gidiyoruz.   Ramazan dünyayı yemekten içmekten alıkoymanın zamanı değil, gözümüze sokulduğu gibi çılgınca yeme içme hazırlığı yapmanın da zamanı değil. Bana kalırsa Ramazan biraz durmanın zamanı. Akıp giden hayat içinde bir bardak suya uzanmadan, öğleden sonraya doğru bastıran hafif uyku haliyle, işini yavaşlatarak, vakti sayarak durmanın zamanı olarak yaşıyorum bu ibadeti. Önümüzde oruç tutan Müslümanlar için 30 gün daha var, belki başka yönlerini de konuşuruz. Bu şimdilik rutin takvimizin içinde her yıl ordan oraya dolaşan Ramazan’a ufak bir hoşgeldin olsun. "
8453,
8454,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8455,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8456,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8457,Yazar: Büşra Eser
8458, 
8459,
8460,"Yaz geldi, pek çok festival ve konser takvimi açıklanıyor. Türkiye’ye nadir gelen bir grup da olsa, grubun canlı performansını dinlemeye can atsam da çoğunlukla konser afişine bakıp geçiyorum.  Bu konseri dinlemeyi çok isterken gitmeme durumunun altında tek bir neden yok aslında, yılların birikimi de bir yandan. Öncelikli sebebi sanırım kendimi konser ortamında, o festival ruhunda pek rahat hissetmeyeceğimi ya da orada bulunmamanın İslami açıdan daha doğru olacağını düşünmemden kaynaklanıyor. Bu durumun çoğu zaman başörtülü olmakla ve kadına/ erkeğe yakıştırdığımız hassasiyetlerle alakası vardır tabi ama gene de kendi kararlarımı bu şekilde şekillendirmekten rahatsız değilim. Öte yandan yılların birikimi diye bahsettiğim şeyse tam olarak başörtülü olmak ile alakalı. Neredeyse ortaokul/lise yıllarımdan beri pek çok sözlük mecrasında “X konserindeki türbanlı kız” başlığı altında o kişi hakkında kafasının ne kadar karışık olduğu, ne biçim bir kimlik bunalımı yaşadığı ya da nasıl bir aile baskısına maruz kaldığıyla ilgili analizler, yorumlar, kimi zaman hakaretler beni o yaştayken fazlasıyla travmatize etmişti. O entrylerin çoğu şu an silinmiş olsa bile, bu durum pek de değişmedi hatta daha da korkunç bir hale geldi. Birinin sizin fotoğrafınızı çekip twitterda paylaşması, o fotoğrafın anında binlerce kişiye ulaşması ve hakkınızda bir sürü şey yazılması gayet olası bir durum. Hatırlıyorum bir defasında satıcı üzerinde bira markası olan plastik bir bardakta su verince biraz gerilmiş ve bardağı değiştirtmiştim. Ertesi gün “Bira için başörtülü kız” gibi bir başlıkla kendimi görmekten korkmuştum. Aslında ne yapıyor olduğunuz ya da nasıl göründüğünüz pek de önemli değil, sadece orada bulunduğunuz için bile biri size bakıp tesettürün ve ahlakın ne kadar bozulduğu söyleyebilirken, başka biri de en İslamafobik yorumlarını sizin üzerinizden anlatabilir ve benim bu tarz yorumlarda gördüğüm Müslüman ve laik erkeklerin başörtülü kadın hakkında ne kadar da ortaklaşan fikirlere sahip olduğu oluyor.  "
8461,"İlk bahsettiğim meseleye geri dönersek, pek çok Müslüman erkek başörtülü kadınların bulunmalarının uygun düşmeyeceğini söylediği ortamlara girmekte imtina etmiyor gördüğüm kadarıyla ya da en azından benim üzerine düşünüp, ölçüp tarttığım kadar mesele haline gelmiyor. Grupları, konser takvimlerini takip eden, istediği konsere katılan bir arkadaşımla sohbetimi hatırlıyorum, çook eski zamanlardan beri hayranı olduğum ve daha önce hiç canlı dinleme fırsatı bulamadığım bir grup için bilet almıştım. Fakat bunu yaparken  yanımda 5-6 arkadaşımın olmasından, kendi aramızda kendi halimizde takılacağımızı düşünmekten destek almıştım. Biletlerin çok ucuz olduğu sahne önünden, herkesin dans etmesi ve alkol tüketmesi gerekçesiyle bilet almamış, koltuklu kısımlardan bilet almak için neredeyse 2-3 katı para ödemiştim. Niyetim ortamı biraz daha bana uygun hale getirmekti sadece, sempozyum tadında dinletecektim işte konserimi, kendi içim de bu şekilde daha rahat ederdi.  Her neyse, bahsettiğim arkadaş neden bu kadar para ödediğimi şaşırarak sormuş ve ben sebeplerini anlatınca, yüzünde bir gülümseme belirmiş ve “Sizin orada olduğunuz iyi olmuş.“ demişti. Niyetim kimseyi yargılamak, dini yaşamayla ilgili genellemelere varmak değil –hele ki kendim de yargılanmak istemezken- cümleyi kuran kişi de kötü niyetli değildi biliyorum. Ve hatta konsere gitmekle ilgili anneme, arkadaşlarıma ya da hiçbir meselede anlaşamadığımız için gönül bağımın koptuğu sohbet hocasına bir şeyler sorsam aşağı yukarı benzer şeyleri söylerler, bunu da biliyorum. Bunun haksızlık olduğunu düşünüp “Ama erkekler…?” desem, erkekler için de doğru olmadığını kabul ederler, tamam. Ama şöyle bir yukarıdan baktığımızda bunu başörtülü kadınlar için daha uygunsuz gördüğümüz kesin. Ama şunu da sormak istiyorum başörtülü kadına daha az uygun gördüğümüz bu ortamda sadece dış görünüşüyle bile alkol kullanmadığını, belli hassasiyetleri olabileceğini belli eden başörtülü bir kadın mı daha çok İslami hassasiyetini korur yoksa üzerinde buna dair hiçbir şey olmayan bir erkek mi, merak ediyorum."
8462,"Burada “Derdini seveyim, konsere gidemiyormuş.” diyen sesleri duyar gibiyim, evet bu ne en büyük derdim, ne de hayatı bundan ibaret sanıyorum. Ama aklımın bir köşesinde beni meşgul eden böyle bir konuyu da neden Reçel’e yazmayayım ki diye düşündüm. Öte yandan konser ortamında ya da alkollü bir ortamda bulunmak konusunda diğer insanlar neler yapıyor, neyi tercih ediyor merak ediyorum. Türkiye’de alkol satan marketten dahi alışveriş yapmazken, yurtdışındayken alkollü bir restaurantta bulunmanın kendilerinde ne kadar normalleştiğini fark edip kafaları karışmıyor mu ya da alkollü bir ortam olduğu için mezuniyete, bir konsere gitmemeyi tercih ederken, başka bir okul/iş ortamında “Bak, senin için de meyve suyu aldık.” dedikleri bir kutlamadan ayrılmayı mı tercih ediyorlar ya da bu hassasiyetin değerli olduğunu düşünüp kalmayı mı merak ediyorum."
8463,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8464,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8465,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8466,Yazar: Huri
8467,"Müslüman kadınların kamusal alan tecrübesi, belli kamusal alanları kullanma biçimleri çeşitli çalışmaların konusu oluyor. Bunlardan bir çoğu belli meselelere işaret etme, belli sorulara yanıt bulma belli dinamikleri ortaya çıkarma konusunda oldukça başarılılar. Lisans eğitimi sırasında bulunduğum üniversite ile yüksek lisansa devam ettiğim üniversiteye dair geliştirdiğim aidiyet hissini karşılaştırdıkça, gündelik hayatta ‘mekân’ ile kurduğumuz birbirine geçkin, karşılıklı ve saydam olduğunu düşündüğüm ilişki, beni daha bir cezbeder oldu. Aslında bilinçli bir karşılaştırma denilemez buna. Yüksek lisans yaptığım sırada, kullandığım ofisten, mescidine, arkadaşlarımla sohbet ettiğim kafesinden, çardağından oturup ders çalıştığım bahçesine kadar bu mekânı ne kadar benimsediğimi fark ettiğimde aslında üniversite yıllarımı geçirdiğim okuluma da mekânal anlamda hiçbir aidiyet geliştirmediğimi gördüm. Lisans hayatımın ilk iki yılında başımı açarak ya da şapka takarak girdiğim ve ders biter bitmez kaçmak istediğim o mekânın üniversite yıllarıma dair bende çok az bir izi varken, okul çevresinde namaz kılmak, dinlenmek ve kütüphanesinde ders çalışmak için gittiğimiz Bisav, Süleymaniye Camii vb., arada bir öğlen yemek yemek için uğradığımız Ensar Vakfı üniversite anılarımda çok daha fazla yer eder. Bu yıl ise benim günün büyük bir bölümünü severek geçirdiğim okulda çok da severek vakit geçirmeyen arkadaşlarla da karşılaştım. Ben sadece uyumak için yurda gitmeyi tercih edip, diğer bütün eylemlerimi (ders çalışmak, kitap okumak, film izlemek) okulda gerçekleştirirken, yurtta birlikte kaldığım arkadaşlarım dersten hemen sonra yurda gitmeyi tercih ediyordu. Bu farklı tercihlerde elbette yaşın, dolayısı ile eğitim yılının, etkileşimde ve ilişkide bulunmak durumunda kalınılan insanların, bulunulan konum itibari ile eşit imkanlara sahip olmamanın etkisi vardı. Aşikar olan ise benim aidiyet geliştirdiğim ve orada olmaktan sıkılmadığım bu mekân onlara bu şekilde bir ilişki geliştirme imkanı sunmamıştı.  Bu örnek ile şu düşünceme dayanak sunmaya çalışıyorum: Mekân bazen bizim davranışlarımızı belirliyor, bizi bir kalıba sokuyur. Belli kişileri içine alıyor, belli kişilerin dışarıda kalmasına neden oluyor. Bazen her bir kişi sadece mekânı kullanan kişiler iken, bazen belli gruplar mekânı dönüştüren, ona şekil veren ve orayı, orada gelişen ilişkileri domine eden bir hal de alabiliyor. Bu nokta ile ilgili hoşuma giden bir örneği aktarmak istiyorum. Geçen yıl Sultangazi’de özel bir hastahanede diyetisyene gitmeye karar verdim. Yaklaşık üç ay devam ettim . Uzun bir aradan sonra bu yıl tekrar başladım."
8468,"Geçen yıla göre bu yıl mekânda ufak bir değişiklik yapılmış. Diyetisyenlik bölümünün olduğu katta göz ve lazer epilasyon bölümü de vardı. İçeri girildiğinde danışma ve sekreterya standının önünde arka arkaya sıralanmış sandalyeler bulunuyordu. Sağ taraftaki koridorda göz polikliniği, sol tarafta ise diyetisyen ve lazer epilasyon bölümüne açılan bir kapı vardı. Her polikliniğin hastası danışmanın bulunduğu ortak alanda bekliyordu. Diyetisyen hastası ile görüşürken yardımcısı hemen yan odada bir sonraki hastanın ölçümünü yapıyor, diğer hastalar ise bu iki odaya açılan kapının dışında bekliyordu."
8469,"Bu yıl hastanede ikinci bir diyetisyen daha hasta bakmaya başlamış. Geçen yıl ölçümün yapıldığı oda da yeni gelen diyetisyene tahsis edilmiş. Bahsettiğim koridor üzerinde hastaların ölçümünün yapılması için küçük bir bölme yapılmış. Koridor yine cam paravan ile bölünerek lazer epilasyon bölümünden ayrılmış ve diyetisyen odalarının önünde oturanların birbirini görebileceği şekilde karşılıklı koltuklar koyulmuş. Bu bahsettiğim yer öyle geniş bir alan değil, oldukça küçük bir yer."
8470,"Hastaların büyük bir çoğunluğu baş örtülü kadınlar ve Sultangazi ve çevre semtlerde oturuyorlar. Kimisi akraba, kimisi komşu, kimisi de ilk kez burada tanışıyor. Hasta yoğunluğu nedeni ile randevu saatleri sarkıyor. Mekânın bu şekilde dizaynı ise kadınlara daha samimi ve özerk bir muhabbet ortamı sağlıyor tabii. Burada tanıştığı kişilerle arkadaş olan kadınlar bekleme süresince hamilelikten, anneliğe, gelinlik, kaynanalık, akraba ilişkileri, ev işleri, e gayet doğal olarak yeme içme alışkanlıkları gibi bir sürü meseleyi konuşuyorlar, hatta acılarını bile paylaşıyorlar birbirleri ile. Çalışanların da, doktorların da kadın olduğu bu bölümde kadın egemenliği oluşturuluyor resmen. :) İletişimi engelleyen arka arkaya sıralanmış koltuklarla, resmi ve seviyeli konuşma ve hitap cümleleri ile oluşturulan o kurumsallık yıkılıyor. Onun yerine kurulan bu özerk alanda, doktordan çalışanına canımlı-cicimli, büyükler için ablacımlı, ekseriye isimlerle hitap edilmeye başlanıyor. Mahallenin ve gündeliğin dinamiği de buraya taşınmış oluyor. Evet hep kadınlar diyorum. Hiç mi erkek hasta yok? Elbette bir kaç tane var. Ancak kadınlar bu mekânı öyle bir ele geçirmişler ki erkeler ölçümleri yapar yapmaz kendilerini koridorun dışına atıyorlar ve orada sıralarını bekliyorlar. Yani muhtemelen hiç planda yokken mekân kadınlara evlerinde, çocuklarını oynamaya götürdükleri parkta, ya da bu semtlerde hala devam eden kapı önü sohbeti gibi bir imkanı sunuyor, onlar da bu imkanı sonuna kadar değerlendirip bir anlamda erkeksiz hava sahasına dönüştürüyorlar (erkek hastaların 50’de 1 ya da 2 olması da buna katkı sağlıyor tabii). E şimdi iyi bir şey mi bu kötü bir şey mi? Valla yazıyı buna cevap olsun diye yazmadım. Ama ne yalan söyleyeyim bu ortam bu hali ile çok hoşuma gidiyor."
8471,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8472,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8473,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8474,Konuk Yazar: merve 
8475,
8476, 
8477,"Hep erkeklerle kadınlar arasında yapılan ayrımcılıktan bahsediyoruz ya, biraz da evli kadınlarla bekâr kadınlar arasında yapılan ayrımcılıklardan bahsedelim. Olur mu?"
8478,"Baştan söylüyorum, bir kadının çalışma şartlarının olabildiğince iyileştirilmesi taraftarıyım. Sağda solda, uzun saatler boyunca mesai yapmak “zorunda olan” kadınların hayatlarını kolaylaştırmaya çabalamamız gerektiğinden bahsediyorum. Kırk birinci gün çalışmaya başlamak “zorunda kalan” kadınlara yapılanın zulüm olduğundan dem vuruyorum. "
8479,"Beni ilgilendiren bir diğer mesele ise, patronların bir görev verecekse bekârlara verip durması; açık açık “Bekârsınız sonuçta, yaparsınız n’olcak!” demesi. Pardon da mesai saati diye bir şey yok mu? Var. Evlisi de bekârı da aynı saatlerde burada bulunmuyor mu? Bulunuyor. Ben neden “bekâr” olduğum için o işi yapayım ki? Ben o alanda daha kabiliyetli olduğum için o işi yapayım, alanın uzmanı olduğum için yapayım, öğrenmem gerektiği için yapayım vs. ama bekâr olduğum için yapmayayım gözünüzü seveyim."
8480,"Patronlar, hadi patron, bunu yapıyor da meslektaşlarımız yapmıyor mu? Âlasını yapıyor. Kahve içerken başınızı yorgunluktan bir yere yaslasanız, yapıştırıyorlar hemen: “Gece beşik mi salladın? Ne bu yorgunluk?” O an bir gün önceki bütün koşturmacalarım geliyor aklıma. Dersler, ödevler, makaleler, mailler ve bunların üstüne sadece evli kadınların yaptığı düşünülen çamaşır yıkama, yemek pişirme, misafir ağırlama vs. “Bu sıralar biraz yoğunum da, üniversitede” diyorsunuz. Devam ediliyor: “Tabi şimdi bekârsın, yaparsın, bizim gibi olunca göreceğiz seni.”"
8481,"Allah kahretmesin ya, bekârım ve bu kadar koşturabiliyorum. Bekârım ve üniversiteye gidebiliyorum. Bekârım ve sinemaya gidebiliyorum. Bekârım ya ondan dün konsere gidebildim. Bekârım ya hep ondan. Evli olsam? İmkânı yok bunları yapamam ya da yapmamalıyım."
8482,"Bütün bunların altından verilen şu mesajlara gıcığım arkadaş: Evliysen üniversiteye gitmeye devam edemezsin. Evliysen çok fazla yorulacaksın; o kadar ki dünyan darmaduman olacak, bekârlık günlerini mumla arayacaksın. Sonuç olarak, bekârsan hiçbir işin gücün yok, dolayısıyla yorulmaya da hakkın yok."
8483,"Madem ki evlilik bu kadar zor, bu kadar yoğun, bu kadar yorucu; ne demeye “Ee yok mu birileri, ne zaman kocaya gittiğini göreceğiz” diyorsunuz?"
8484,Hiç mi sevmiyorsunuz beni!
8485,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8486,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8487,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8488,Konuk Yazar: H  
8489,"Sorgulanmayan mikro-konformizmler ve bu konformizmlerin oluşturduğu makro-nihayetler şu sıralar tüm gündemi işgal ediyormuş gibi; çok çeşitli vakaları gözlemlerken batıyor gözüme, gönlüme. Hayatın hemen her alanında böyle, elbette, tüm dünyada ve bu ülkede de. Reçel’deki hemen her yazıda emek, iktidar ve dahi kadın-erkek ilişkilerini, mikro-konformizmlerin toplumsal hayata kırılarak yansıyan etik sorgulamayı reddedişinin boyutlarını görüyoruz. Ben de kadın erkek ilişkisinin kuruluşunda erkeğin hanesine konformizm ve eylemsizlik yazıp, ilişkileri çorbalaştıran ve laçkalaştıran zihniyete değineceğim."
8490,"Aile kurumunun sağlıklı işleyişi için tüm sorumluluğu kadında görerek kenara çekilen, sorumluluk almayı reddeden, ortaya çıkan sonucun faturasını ödeme konusunda daima/çoğunlukla kadını mükellef gören; kendi payına yalnızca sözlü eleştiri (kimi zaman da fizikî cebir) yazan erkek tiplemesine itirazım var. Erkeğe sessizlik/pasiflik ve konformizm hediye eden anlayışa itirazım var, hepsi bu. İnsan her ne yapıyorsa, yaptığı şeyin sorumluluğuna razı olduğunu işaret eder (cebir altında olmadıkça). Erkeklerin pasiflik konforuna itirazım, bu noktada."
8491,"Bulunduğum sosyal çevreyi ve değer yargılarını görünüşte paylaşan bir aileye, bambaşka bir dünya algısına sahip bir kadın, gelin olarak katılmış.* Erkeğin ailesi, kadının dünya görüşünü, yaşam tarzını bilerek evliliğe geçiş hazırlıklarını yürütmüş. Kadın, kendi kariyerine sahip ve ayrıca kocasının/eşinin ailesinin dünya görüşünü de anlamaya çalışan biri. Elbette, eşiyle birbirlerini severek evlenmişler ve çekirdek aile durumundayken gayet mutlular."
8492,"Mevzu, kadının kayınpederiyle ilişkisinde. Kendisinden farklı bir dünya görüşüne sahip olduğu belli kadını benimseme konusunda aile birliği kurulana dek renk vermeyen kayınpeder, düğünün hemen ertesinden bu yana – ki tanıştığımda altı aylık evliydi – gelinine dünya görüşünden ötürü baskı yapmakta. Elbette fizikî bir cebir söz konusu değil (‘eh bir zahmet’ mi demeli, ‘şükürler olsun’ mu, takdir okuyucunun), ancak söylemsel ve psikolojik baskı had safhada. Gerekçe, kayınpederdeki ‘yuvayı dişi kuşun yaptığı’ önkabulü. Kayınpederin kendi oğlunda eksik bulduğu, kendisinin bilmem kaç yılda vermeyi belki de başaramadığı tüm ödevleri gelinin kocasına yerleştirmesi, kayınpederin beklentisi. Altı aydır geliniyle mücadelenin temelinde bu var. Ne giyim tarzı, ne mesleği, ne inancının tezahürü, ne politik görüşleri, ne arkadaş çevresi, ne de kendi ailesi; gelinin eleştiri almadığı, hatır sormak için aradığında bile araya sıkıştırılmayan/malzeme edilmeyen, pek bir konu kalmamış bu taze ilişkide."
8493,"Kayınpederin oğlunda arayıp bulamadığı her tavrın, eğilimin, tercihin ve tezahürün güncel sorumlusu -belki de sorumsuzu demeli- altı aylık gelini. Çünkü “Yuvayı dişi kuş yapar”. Çünkü kadın kendisini kayınpederin planları çerçevesine uydurmadığı için, hikâyenin sessiz başrolündeki yeni evli adam da “Yoldan çıkmış vaziyette”. Çünkü “kadının aslî/ilk görevi kocasını düzeltmek(!)”."
8494,"Yukarıdaki isimsiz ve parıldamayan hikâye, gerçek. Bir senaryo filan değil. Bir istisna da değil. Dişi kuş olma yönündeki baskı bu denli yoğun olmasa da, bu ülkede -evli veya bekâr- kadınlar, daima erkekleri yola/toplumun ortalama idealine getirmekle mükellefler. Hep daha edepli, daha dindar, daha dikkatli, daha mütevazı, daha tutumlu, daha olgun, daha sessiz, bakımlı, daha iyi idare etme sanatına vâkıf filan olmalılar. (On parmakta on marifetli olmak deyimi, bekâr kızlara sıklıkla hatırlatılır lakin bunun erkeklere kullanılan versiyonu bile yok. Konformizm bu denli yerleşik işte.) Hep daha fazla efor sarfetmek; hiç büyümeme ve sorumluluk almama konformizmini her türlü mikro ve makro ölçekte tecrübe etme hakkını haiz erkekleri daima büyütmek, kollamak, eğitmek, kadınların nesillerce bitmeyen ve eskimeyen yükümlülüğü."
8495,"Bu süreçte yakın çevre ile gerilen tüm ilişkilerde de konfor ve esneklik sağlayıcı paratoner olma görevi de, dişi kuşun.Yuvayı kurarken iki kuş var, kurulduktan sonra yuva sıcaklığı temini ve müdafaası dişi kuşta."
8496,"Çok karamsar mı oldu? Yok canım, artık devir değişti mi?"
8497,"Hayır, hâlâ yuvayı dişi kuşun yapmasını bekliyor erkekler, çok çeşitli mikro alanlarda. Bir kafeye gittiğinizde, sorumluluğu sevgilinin çantasını taşımak ve hesabı ödemekten ibaret olan ve artakalan zamanlarda sevgiliye ipe sapa gelmez detaylarda ayar veren genç erkekler görmüyor musunuz?** Dizilerde gönülleri dilediğince, çeşitli meşrulaştırıcı sıfatlarla/hafifletici nedenlerle ilişkiye başlama/bitirme, ilişkiyi duyurma, ilişkiye gelen tepkileri göğüsleme ve çalımlama; çocuk bakma, geçim sağlama ve benzeri tüm konularda bütün sorumlulukları kadınlara yükleyip yetki kullanımında hak gaspetmekte beis görmeyen; bunu doğal hakkı sanan adamlar sıkılmadan, hatta kimi zaman beğenilerek izlenmiyor mu bu ülkede? Ufak çocukken kızlarına edepli olmayı salık verip, erkeklerin çıplak dolaşmasını öven & bıyık altından gülme malzemesi yapan (ya da en azından sessizlikle normal karşılayan) ebeveynler yok mu görüş alanınızda? Buyurun, işte makro ölçek."
8498,"Benim hikâyemde, altı aylık evli adam yok. Evlenirken var, belki bir hayalet gibi; lakin sorumluluklar paylaştırılırken (karşılıklı bir paylaşım filan yok burada çünkü) pas geçiliyor. Babası tarzını tasvip etmediği halde ona hiçbir sorumluluk yüklemiyor. Onun babasının tarzına ve ithamlarına karşı hayat arkadaşını yeni ve yabancı olduğu bir alanda yalnız ve savunmasız bırakması, ne kadar (da) doğal ve ahlakî?!"
8499,"İnsanların, sosyolojik olarak içinde bulunduğu örneklemin optimalite eksikliği muhakkak. Ancak bu coğrafyada kadın-erkek ilişkisi önkabullerinde ve sorumluluk dağıtımında, bu eksiklik neredeyse pas geçilecek kadar eser miktarda."
8500,"Erkek kuşların mikro-konformizm alanlarının genişliği ve fütursuzluğu, dişi kuşların hakkını/alanını ihlâl olarak geri dönüyor."
8501,"*Genç adam ve babası sayısal olarak gelin/kadına göre fazla olduğu için “gelin olarak aileye katılma” ifadesini tercih ettim.**Bu ifade, asla kadınları topluca tüm edimlerinden ötürü tertemiz olarak değerlendirmemektedir. Ortalık yerde meseleleri tehdit/misilleme amaçlı paylaşan kadınlar da, aynı şekilde, hoş görülemez, meselâ. Lakin yazının mevzusu erkek konformizmi."
8502,"Bu da son not: Gerçekten yuvasında hakkaniyet için konforundan vazgeçen beyleri de müstesna tutuyorum. Az sayıda da olsa varlar dünya yüzünde, varolsunlar, zihniyetleri yayılsın."
8503, 
8504,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8505,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8506,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8507,Konuk Yazar: Esra Oruç
8508,
8509," 
Yıllar evvel, zikir için Cerrahi Tekkesi’ne gitmeye karar verdim. Daha önce bu tür mekanlarda yaşadığım olumsuz tecrübelerden dolayı bu sefer hoşuma gitmeyen durumlarla karşılaşırsam görmezden gelip sadece zikrimle ilgilenecektim. Yine de pasif bir şekilde direniyordum tabi. Daha eril bir çağrışımı olduğundan herkesin “Efendi” dediği Şeyh’e “Efendi” dememekte ısrarlıyken yerine şeyh, hoca gibi kelimeler kullanarak kendimce çokta ikna edici olmayan çözümler bulmaya çalışıyordum. Bir gün zikir bitiminde mekandan çıkmaya çalışırken bana yol vermemeye direnen kadına anlam veremediğimde, “Daha efendi çıkmadı, ona arkamı dönmek istemem.” sözüne karşılık, kendime verdiğim sözü hatırlattım. Sonra regl dönemlerinde kadınların zikre katılmaması gerektiğine dair uymam gereken kurallar söylenmeye başlandı. Efendi bazen sinirleniyormuş, adet gören kadınlar çok olduğunda zikrin maneviyatı eksiliyormuş, o da bunu hissedip zikrin ortasında bağırıp orayı terk ediyormuş. Kişi Efendi’ye biat edecek zamana geldiğinde ise -ki bu da Efendi’nin senin gördüğün rüyadan bu anlamı çıkarmasıyla mümkün olabiliyor- yine kesinlikle adet döneminde olmaman gerekiyormuş çünkü Efendi bunu melekler aracılığıyla hissediyormuş. Ben zihnimi allak bullak eden bu hikayeler karşısında nasıl bir tavır takınmam gerektiğini bilemiyordum. Maneviyat eksikliğini kadınların adet dönemlerinde bulan bir zihniyetin karşısında zikir için kendime verdiğim sözü hala tutmalı mıydım? Zihnimi susturmaya gittiğim bu mekanda zihnim hiç durmadan konuşmaya başlamıştı. Şeyh’e bağlanan kişiler, Şeyh’le aralarındaki “muhabbet” den dolayı hayatlarına dair verecekleri kararları “danışma” adı altında Efendi’lerine soruyorlardı. Şimdiki Şeyh’in bir önceki Şeyh’den daha asabi olmasını ise nefsine değil Allah’ın “Celal” isminin tezahürüne bağlıyorlardı. “Muhabbet” adı altında ilerleyen sinsice iktidar kurma şekli, maneviyat eksikliğinin suçunun kadının bedenine yüklenişi, Allah’ın sıfatlarının böyle bayağılaştırıldığı bu tekkeye devam ederken bir gün rüyamda tekkenin içine ağzımdan sakız gibi uzayan bir şeyi çıkardığımı gördüm. Ağzımdan çıkardığım şey hiç bitmiyor, çıkardıkça daha fazla geliyordu. Kişi konuşmak ister de konuşamazsa o enerji akacak bir yer bulur ya. Ağzımı kapatıp sustukça başka bir boyutta onu tekkeye boşaltıyordum. Sonra anladım ki yaşadığı anda huzuru yakalamayan insan, manada da yakalayamaz. Sonra tekkeyle yollarımız ayrıldı haliyle…"
8510, 
8511,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8512,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8513,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8514,Konuk yazar: Tenaquz
8515,
8516,Geçenlerde bir konferansa katıldım. Kadının çalışması ve küçük yaştaki çocukların bundan olumsuz etkilenmeleriyle ilgili bir konferanstı. Tam başlığını hatırlamıyorum.
8517,"Konferans, bir doktora tezinin bizimle paylaşılmasıydı ve bir sürü istatistik içeriyordu. Nordik ülkeleri, Amerika ve İngiltere’den örnekler veriliyor, kadın hareketlerinin başlaması ve gelişmesi, sonuçları aktarılıyordu. İstatistikler kafamda dönerken benim midem bulanıyordu. Türkiye dışı ülkeler anlatılırken nefessiz kalıyordum. İç dünyamda bambaşka bir harp vardı."
8518,"Kadının çalışma hayatına atılması, ülkelerin ucuz iş gücü arayışı üzerine kurulu stratejilerle anlatılırken, ben evimdeki sorunları ve bununla birlikte (ülkenin ekonomisini zerre kadar önemsemeden) acaba iş bulabilir miyim diye düşünüyordum. Bir de konferansta annelik rolü yüceltilirken, biricik partnerimin benim anneliğimi sabahki mesajıyla ne kadar da (!) yücelttiğini…"
8519,"Nazik bir mesajla beni anneliğim hakkında uyaran sevgili eşim, yıllar önce, ikinci çocuk hakkında düşünürken, benden başka bir çocuk istemediğini çünkü benim iyi bir anne olmadığımı söylemişti. Neden böyle düşünüyorsun diye sorduğumda “çünkü evde müzik dinliyorsun ve saçın açık geziyorsun, ben çocuğumun İslami bir ortamda büyümesini istiyorum” demişti. Ve ben bu adamdan her şeye rağmen ikinci çocuğumu yaptım. Bugün istatistiklerle konuşurken konuşmacı, ben bu hatalarımın toplam, bölüm ve çarpımlarıyla, hayatımdan çıkardıklarıyla uğraşıyordum."
8520,"Sabah Avrupa’ya uçan eşim, bana mesaj atarak eğer ölürse, benden tek isteğinin çocuklara kızmamam olduğunu söyledi.  Haklıydı. Babalarını çoğu kez görmeden uyuyan sevgili çocuklarımın tüm sorumlulukları benim üstümdeyken, akla gelebilecek hemen her şeyle ben ilgilenirken, yemesinden içmesine, gezmesinden uyku saatine, sporundan özel dersine, okulda yasadığı sorunlardan market alışverişine koşturup durduğum anlarda sinirlerimin gerildiği, arada çocuklara çıkıştığım hatta bazen kızdığım doğruydu. Üstelik çevremdeki herkesin ‘senin kadar sakin insan görmedim’ demelerine rağmen çoğu kez. Çoğu kez sabırlı biri olarak tanınmama rağmen. Bazen rahatlığımla başkalarını rahatsız edecek kadar, çocuklarım için koşturmalarıma ‘yeter artık ama’ dedirtecek kadar özverili olduğum halde. Çalışmak için onların büyümesini beklemeyi düşünmeme rağmen. Evet, ben suçluyum çünkü arada çocuklara kızar hatta azarlayabilirim (burada arkadaşlarımın düşündüğü, eşimin düşündüğü, gerçekte ben temalı temsili görseller kullanmak isterdim)."
8521,"Fakat sevgili eşim bu mesajı attığı zaman, eşimin onlarla bensiz geçirdiği on günlük ‘tatil’, yani çocuklara babaannesinin baktığı ve yine kocam için az sorumluluk içeren günlerde bir sinir küpüne dönmesi hatta çocukları fiziksel olarak hırpalaması geliverdi aklıma nedense. Ne kadar ayıp şey yaptığım. O bir baba ve zaten doğuştan yeteneksiz çocuk bakmaya. Anne olan benim ve bir sabır, mükemmellik, hoşgörü, yaratıcılık abidesi olmak üzere genetik kodlarla bezeliyim. Ah nasıl da bunun dışına taşabilirim? Ah nasıl da öfkelenebilirim? Ah benim yetersizliğim!"
8522,"Konferans devam ediyor, kadınların başkaları tarafından akıllarının nasıl çelindiğini öğreniyor, bir yandan da içimdeki ateşi söndürmeye çalışıyordum."
8523,"Hâlbuki suçluyum; keşke çalışsaydım dediğim için. Ah keşke bu adamdan hiç çocuk yapmasaydım demekle hatalıyım. Kızımın çalışıp kendi parasını kazanmasını istemekle, evlenmese de olur demekle, eğer evlenirse karşısındaki adama güvenmeden çocuk yapmasın diye düşünmekle büyük günahkârım."
8524,"Aslında her şey yolunda dostlarım ve biz kapitalizm tarafından aldatılan, safdil kadınlarız. Allah taksiratımızı yüce istatistikler huzurunda affetsin."
8525, 
8526,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8527,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8528,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8529,"Harala gürele bir seçim dönemi daha yaşıyoruz. Sokak, sosyal medya, televizyon, meydanlar, ev… Her birinden ayrı bir gürültü çıkıyor. Bu gürültünün ortasında Kadınnews websitesi, kendilerine ulaşan bir okur mektubuna dikkatimizi çekti. Bir kadın, erkeklerin kurduğu siyaset oyununa +1 oy olarak katılmaya itiraz ediyordu. Bu mektuba biz de yer vermek istedik, zira seçimle gelen çokluk, çoğunluk, güç iddialarını boşa düşürecek kadınların ev hapsinde, o olmazsa göz hapsinde tutulmasına, yeminle tehditle oy kullandırtılmasına itirazımız var. Kadınnews‘e konuya dikkat çektiği için teşekkür ediyoruz, okur mektubunu noktasına virgülüne dokunmadan yayınlıyoruz:"
8530, 
8531,Konuk Yazar: Izdırap Perisi
8532,Selamün Aleyküm değerli okurlar…
8533,13 yıllık evli 3 çocuk annesi  32 yaşında bir ev hanımıyım. Sadece kadınların sesini duyurmak amacım…. Sessiz çığlıkların bir nebzecik dışa duyurumu!… Benim gerçeğim ve benim gibi yaşayan kadınların gerçeği…
8534,"Eve gelen kağıt herkes için bir anlam taşırken benim yüzümü somurttu. O anlık maziye dalış ve geleceği görürcesine bir hüzün içime, yüzüme doğdu.  Evet seçim kağıdı idi bu… Oysa ben eşimin fikrini taşımıyorum diye seçim günü eve hapsolmuş bir tutsaktım. Bana “kadın ne bilir ki” diyen eşim lise ben yüksekokul mezunuyum.Ve bundan önemlisi hiç kitap okumayan eşim! Ben yeterli görmesem de kendimi, birçok kişiye göre okuyan biriyimdir. Şunu soruyorum; kadın mecbur mu eşinin siyasi fikrinde olmaya? Tabii ki hayır! Neden perde ile kapalı o sandık başı. Son gittiğim seçimde ilçe için eşimden farklı oy vermem hasebi ile  mahkumdum artık…Seçim günü eve mahkum…Oy kullanamazsın sen bilmiyorsun diyen eşim. Aile içi tek kişi hakimiyeti yok iken ailede demokrasi özgürlük yok iken sıkıntı yaşanıyor iken ülkede durum ne olur???  O gün gelir çatar ben bakakalırım pencere ardında sevinçle vatandaşlık görevini getirmeye gidenlere…"
8535,"Bana seçim kâğıdı yollayan büyüklere dileğim, her ne olursa özgürlük olsun! İnsanlar KONUŞABİLsinler korkmadan. Ben bir ev hanımı eşi tarafından susturulan. Pekiii ya milyonlar, ya gazeteciler  de susuyorsa…"
8536,"Hep şunu bildim, tek taraf okunmaz. “Gazetede”, TV’de farklı fikirleri dinlemek erdem kazandırır. Gönlün o vakit ne derse odur. Şu an oy verme hakkım elimden alındığı için, tv, gazete, haber ne okur ne izlerim. Nasılsa fikrim olmaz, olamaz! Ülkesi olmayan biriyim sanki…Şimdi o gün yine gelir. Ben külkedisi kapalı kapılar ardında özgürlüğü elinden alınmış, sevinçle baloya gidenleri izlerim. Karşıma çıkarsa peri anne dileğim ayakkabı kıyafet değil. ÖZGÜRLÜK… Mühürsüz yaşamdır dileğim…"
8537,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8538,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8539,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8540,Konuk Yazar: Zeynep Meltem Torun
8541,
8542, 
8543,"Geçmişe dair bir şeyler bilmek, dünden bugüne dek değişimi görmek önemli. Ama burada da bir klişe olarak ne gördüğümüzü yine nasıl baktığımız belirliyor. İnternette sıkça şuna benzer başlıklar görüyorum: “İşte son 50 yılda Pakistan’daki inanılmaz değişim!” Tıklayıp bakıyoruz, dünya tarihi derya deniz. Ne kaparsak kârdır. Karşımda o günün modasında şık erkekler ve kadınlar, balolar, aile fotoğrafları derken fotoğraf galerisinde de zaman akıyor ve günümüze doğru geliyoruz. Artık denize giren kadınlar yok, balolar yok, kumaşlar artıyor. Tamamen anlamak isterseniz diye fotoğraflardaki yüzler git gide mutsuzlaşıyor. Ama özellikle kadınlar. Rejim değişti kadınlar mutsuz, iyice anladınız mı yazmadığı kalıyor."
8544,Neden değişim kadınlar üzerinden ve özellikle kıyafetleri üzerinden anlatılıyor?  Yoksa rejimler sık sık değişirken erkeklerin kıyafetleri o kadar da değişmiyor mu? Değişmiyorsa neden erkekler bu durumdan azade? Değişiyorsa neden kıyafet erkeklerin hayatında kadınlarınki kadar belirleyici bir unsur değil?
8545,"Kıyafetin herhangi bir iktidar sahibi açısından sadece kıyafet demek olmadığını hepimiz biliyoruz. Doğal olarak dayatılan hangisi olursa olsun aynı şekilde “hop bir dakika kardeşim” demek gerek ama olmuyor. Üstten gelen bu ani değişimlerin insanların günlük hayatlarında belirgin değişiklikler yaptığı muhakkak. Bunu görmemiz gerek ancak tarihi sanki bir sayı doğrusuymuşcasına ele almak hepimizin diline dolanmış modernitenin sakat bakış açılarından biri. On yıllık süreçlerde sanki ülkeler bazen 10 puan kazanıyor, ancak bazı kötü insanlar gelip birkaç sene içerisinde 50 puan kaybettiriyorlar ve biz bunu ne insan hakları ihlalleri, ne ülke üretimi ne de eğitim gibi istatistiki kıstaslardan öğrenebiliyoruz. Bir saniye neden bu kadar uğraş? Haydi kadınların modası son 50 yılda nasıl değişmiş ona bakalım ve aman tanrım işte bütün sosyolojik değişim gözümüzün önünde!"
8546,"Kadınları denize girmelerini, istedikleri işlerde çalışmalarını ya da herhangi bir şey yapmalarını yasaklayan hiçbir baskıcı sistemi desteklemiyorum tabii ki. Lamı cimi olmadan bunların karşısında olduğumu söylüyorum. Ancak bunun öncesinde kadınların sanki hiçbir sorunu yokmuş gibi davranılmasına, sanki ondan önce kadına “annelik”, “modern olma”, “ “belli mesleklerde çalışma” vb. gibi hiçbir şey dayatılmıyormuş gibi davranılmasına tahammül edemiyorum. Kadınların tek sıkıntıları kıyafetleri olan sığ canlılar olarak gördüklerini fark etmemelerine dayanamıyorum. Dinin, modernliğin ve özgürlüğün kıyafete indirgenmesi hiç birimizi bunlara sahip kılmıyor. Erkeklerin bu süreçten tamamen sıyrılacak kadar görünmez olmaları ise başlı başına vahamet. İnternette kadınlar için yaptığıma benzer bir arama sürecini erkekler için de geçiriyorum. Geçmiş yıllara ait farklı kültürlerden erkeklerin modasını bulmayı deniyorum. Sonuca gülsem mi ağlasam mı bilemiyorum. Google ilk beş fotoğrafın dördünde şimdikiyle oldukça farklı olan kadınların fotoğraflarını getiriyor. Diğer birinde erkekler var ama onlar da asker, gündelik hayattaki erkekler ne giyiyor pek bilemiyoruz. Sanırım ilgilenmiyoruz da . Birkaç farklı tarih ve coğrafya sıralayarak yeniden deniyorum, sonuçlar benzer. Bu sonuca yazıyı yazan ben bile şaşırıyorum. (Meraklısı için not: ilk aramayı “1950 afghan men” yazarak yapmıştım.)"
8547,"Tam bunları yazarken bir video daha görüyorum. Bu sefer hedef kitleyi en azından daha dürüst belirledikleri için teşekkür ediyorum: “100 yılda İran Kadınının İnanılmaz Değişimi.”. Hayır neden inanılmıyor her seferinde anlamıyorum. 1970’lerde Afgan kadını, 1950’de Mısır, 1980 Filistin’in savaşçı kadınları, Pakistan, Endonezya… Yanlışlıkla ya onlar gibi oluruz diye korkuyla yaklaştığımız ülkeler, ama şükürler olsun o kadar iyiyiz ki bu fotoğraflara bakarken acımayla karışık o kadıncağızlara yardım etme isteği de duyuyoruz. Oysa Mısırlı hosteslerin görevleri sırasında başörtüsü takabilmek için protesto yaptıklarını duysanız ne dersiniz? Evet evet, şu bildiğimiz önceki fotoğrafları kadar kadınların özgür olmadıkları Mısır’dan bahsediyorum. Kadınların iyiliği ve hakları için kadınlara karşı alınan önlemler hangi ideolojiden, fikirden gelirse gelsin aslında aynı sonucu doğruyor. Fransa’da burkalı olduğu için kadın haklarını korumak amacıyla çıkartılmış yasağa uymayan peçeli bir kadının operadan atılmasıyla pantolon giyerek ya da kahkaha atarak yeterince “ahlaklı” olmadığını belli ettiği için cezalandırılan kadın arasında insan hakları açısından bir fark göremiyorum. Kadınların iyiliği için kadınlara rağmen koyulan kurallar mekan, zaman, dil, din değiştirerek çoğalıyor. Yasakları yarıştırarak nereye varmayı düşünüyoruz?"
8548,"Bu yazıya gelebilecek tepkileri az çok tahmin ediyorum. Ama kadınlar için durum şöyle felaket denebilecek bir sürü şey olduğunun farkındayım. Ama yapmayın lütfen, sizce tek sıkıntımız ne giydiğimiz ne giymediğimiz mi? Sanmıyorum. Asıl sıkıntımız kim olursa olsun birilerinin “doğru” kıyafet o günkü koşullarda hangisiyse onu giymemiz gerektiğini söyleyebiliyor olması. Tam da bu yüzden aslında kılık – kıyafet özgürlüğü diye bir şeye değil düşünce ve ifade özgürlüğüne inanmayı sürdürüyorum. Tam da bu sebeple üzerinde bu kadar çok oynandığını söylemek mümkün. Sürekli değişen makbul kadın algılarının bizi bir yerlere girebilir ya da giremez yapmasının sebebi aslında kişinin üzerinde olan somut madde değil onun ifade ettiği varsayılan düşüncenin birebir olarak kafasında da olduğunun kanıtı sayılması. Takdir edersiniz ki bir insanlar oturup konuşup onun fikirlerini öğrenmektense kıyafet = fikir eşitliğini kullanarak bir bakışta kim olduğunu belirlemek daha kolay. Böylece bir gün mevcut sosyal yapıyı değiştirmek isterseniz insanların ne giydiklerini değiştirerek bunu kolayca yapabilirsiniz de. Kadınlara anne olmaları gerektiğini yüzyıllar boyunca söyleyebilirsiniz, bunun içindeki ufak tefek ayrıntıları değiştirmek için de görüntülerini değiştirin yeter. Ne kadar kolay! Ancak lütfen bunun yalnızca kadınlar için geçerli olduğunu unutmayın, çünkü erkekler kıyafetlerini değiştirseler de aynı düşünceyi taşıyabilirler hatta çoğu zaman bu zahmete katlanmalarına dahi gerek kalmaz. Onların zaten ortalama giyim şekilleri vardır ve giyim erkeği belirlemekte geçerli bir kıstas değildir."
8549,
8550,"Susan kendi seçimi olarak başörtüsü takıyor ama çoğu kişi onun sadece ”İslam baskısı altında bir kadın daha” olduğunu söylüyor. Susan, ne giydiğin kendi kararındır ve asıl baskı, seçim özgürlüğünü elinden almaktır!*"
8551,*Bu afiş BİAMAG’in “Toplumsal Önyargılarla Mücadelede 10 Güçlü Afiş” başlıklı yazısından alıntılanmıştır. Lütfen daha fazlası için buraya tıklayın. Afişlerdeki ortak temaya katılmak yerine sadece üstteki afişi takdir ediyorsanız lütfen kadınların seçim özgürlüğüne yeniden odaklanmayı deneyiniz.
8552,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8553,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8554,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8555, 
8556,Konuk Yazar: Lale
8557,
8558, 
8559,"Sabahtan beridir ağladım durdum. Daha doğrusu durmadan ağladım. Üzüntümden hüznümden değil, sinirimden ağlıyorum. Okul bittikten sonra memlekette kalmak istemediğim zamanlarda, babam İstanbul’a geri dönmeme izin vermemişti. Oturdum ağladım bir gece sabaha kadar, babam beni alıp karşısına hayatta iki tür insandan nefret ederim dedi. “Birincisi küfreden, ikincisi ağlayan insandan. İkisi de acizdir, yapacak bir şeyi olmadığından ağlar ya da küfreder”. Aslında o zamandan öğrenmem gerekirdi ağlayan bir kadının gözyaşlarını ya kendisi ya da bir hemcinsi önemsiyor, erkeklerin gözünde ağlamak bir acziyet göstergesi. Öyle ama ben gözlerine her seferinde söz dinletemeyenlerdenim. Aslında evlendiğimden bu yana daha fazla ağlar olmamsa işin başka boyutu."
8560,"Yıllarca bilmediğim büyük bir şehirde tek başına mücadele etmekten, evden eve semtten semte taşınmaktan yorulduğum bir zamanda karşıma çıkan, delikanlı bir adamla evlenmeye karar verdim. Hem de aniden. En baştan oturup her şeyi konuştuk onunla. Hiç olmadığım kadar şeffaftım, kendimdim; beğenilme çabası gütmedim. Daha nişan yapılır yapılmaz üzerimde bir ağırlık büyümeye başladı. Değişmem isteniyordu benden. Başka bir insana dönüşmem bekleniyordu. Sözde dindar olan, hassasiyetleri olan birisiydi kaşımdaki o ilk zamanlar konuştuğumuzda. Evet namazlarını kaçırmıyordu, ama hiç vicdan azabı çekmeden yalan söylüyordu. Öyle akılsızca yalan söylüyordu ki daha üstünden gün geçmeden yalan söylediği ortaya çıkıyordu. Evlenmeden önce “Eşim ister çalışır, istemezse çalışmaz.” diyen adam, evlendikten sonra beni hemen atanmam için bir dersaneye kaydettirdi. Dersaneye bir gün bile gitmedim ve her gün sorguya çekildim. Dersane işinin olmayacağını idrak edince de yerime kariyer sitelerinde profiller oluşturup benim adıma yazdığı cvlerle yüzlerce başvuru yaptı. İşe gider gibi her gün iş görüşmelerine gitmeye başlamıştım. Önüne gelen herkese iyi derecede yabancı dil bildiğimi ama ufkumun dar olduğunu, çalışmak istemediğimi defalarca anlattı. Hatta eğer garantisi olan bir işe giremezsem çocuk yapmamakla bile tehdit etti. Sınavlar, mülakatlar, yüksek öğrenim görüşmeleri arasında gidip gelirken ne zaman derdimi babama anlatsam kocamı haklı buldu. Kendimi en işe yaramaz hissettiğim zamanlarda mesleğime alnımın teri ile kavuştum. Belki bir şeyler yoluna girer derken sürekli istemediğim kredileri alarak yıllarca kocamın borcunu ödedim de ödedim. Hani o dini hassasiyetleri olan, ortamlarda haktan hukuktan bahseden bu adamlar var ya, özel hayatına girdiğinizde faizin haram olmasını önemsemiyor. Sizi kuzeninizden bile kıskanıp tanımadığı adamlarla gece vakti iş yemeklerine gönderiyor. Sosyal platformlarda yer almanızdan hazzetmezken, elleriyle her yere iş bulabilmeniz için telefon numaranızı dağıtıyor. Sizin adınıza kredi kartları isteyip, gelen kartı reddetiğinizde sizi nankör olmakla suçluyor. Bunun adı belki teknik olarak psiklojik şiddet, ama ben Allah katında bunun “zulüm” olduğunu düşünüyorum. Uzun zaman bu zulmün altında maddi manevi kıvrandım durdum, bir ben bunlara maruz kalıyorum sandım. Oysa etrafta öyle çok kadınlara yapışık yaşayan sözde Müslüman erkek var ki…"
8561,"Sabrın erdemine inandım onca zaman. Bekledim. İyi olanı, doğru olanı elimden geldiğince ona tebliğ etmeye çalıştım. Allah kulunun omuzlarına kaldıramayacağı yükü yüklemiyor, zulme boyun eğmesine razı olmuyor. Bu yazı benim için bir karar yazısı. Değişmeyeceğim Allah’ın izniyle. Kendi gözyaşımı silip, kaldığım yerden kendi hikayemi yaşamaya devam edeceğim. Ve istersem acziyetimden, istersem hüznümden, istersem mutluluğumdan göz yaşlarımı özgürce akıtabilme hakkımla daha sağlam, daha üretken bir kadın olacağım bundan böyle."
8562, 
8563, 
8564,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8565,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8566,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8567,Yazar: Huri Küçük
8568,"
"
8569,"Bir gün yine emektarı kızdırmışız. Kadıncağızın öyle büyük beklentileri yok; o örtüyü azıcık dikkat edip düzgün sersem, mutfakta kek yaparken bir yerlere hamur sıçramış mı sıçramamış mı diye kontrol etsem bunların hiç biri olmayacak. Ama elden ne gelir! Dört numara miyobum ben, ona baksan elli altı yaşında ama o gözlerle f16 uçak kullanır. Halının üzerindeki mikroskopik varlıkları bile görür.  Sanırım bu sefer ütünün suyunu boşaltmamıştım. Ona kızmıştı. Ama bu gün iyi günündeydi gülümseyerek kızıyordu. Tamam dedim tam vakti, şöyle biraz eskileri deşeyim hem kızdığını unutsun hem de kaç yıllık cevherini ele geçireyim. Boş ver kız dedim, hallederiz, hadi sen bana Yosma’yı anlat."
8570,-Yosma ne be?
8571,-E köpeğin varmış ya… Adı yosma değil miydi?
8572,-Evet Yosma. Yayladan ayrılırken peşimden ağlardı. Arkadaş gibi… Köpekten arkadaş olur mu hiç?
8573,"Yosma’yı aile albümündeki bir resimden biliyorum. Annem, abisi, koyun sürüsü, bir de Yosma… Yaylaya giderken çekilmişler. O resme her baktığında Yosma’yı da anmadan geçmezdi annem tıpkı yukarıda aktardığı gibi."
8574,"Yosma deyince; çocukluğunu, gençliğini, köyü, yaylayı, dağları, ırmakları hatırlıyor. Sonra ömrünün yarısını geçirdiği dağların sisi gözlerine çöküyor birden."
8575,"O günlerde ölüm yoktu aklımda. Hayat devam ederdi. İbadetimizi yapardık, çalışırdık. Hasretlik vardı ama böyle gariplik yoktu, hayattan bezmişlik yoktu.  Sabah olurdu, neşe vardı içimizde, akşam neşe. Koyun sürüsü çobanla önceden giderdi yaylaya. Biz mallarla (büyük baş havyanlar) kar kalktıktan sonra giderdik. Yüklerimizi araba ile önden gönderirdik. Araba bir yere kadar götürüp bırakırdı yükleri. Oradan sonra biz sepetimizi yüklenir yaylaya kadar yürürdük. Sepette süt makinesi olurdu, erzak falan. Nerden baksan 30-40 kilo olurdu. Yüklenir yaylaya çıkardık,  zordu ama neşemiz vardı. Şimdi yediğim cereme geliyor bana. "
8576,Annemi bildim bileli hüzünlü bir kadındı. Ama bir zamanlar taşıdığı “neşe”den bahsediyor. Peki neydi onu yok eden?
8577,Ne bileyim. Kocaya gittim bir dünya değişti. Kocam öldü iki dünya değişti. Çocuklar büyüdü dağıldı oldu üç.
8578,"Gözleri iyice yaşarıyor bunları söylerken. Dur diyorum, ağlamaya daha var. Dağları anlatsın istiyorum, özgürlüğü. Eminim beni doğurduğu bu sanayi kentinde yaşadığından, hissettiğinden daha başka bir şey vardı oralarda."
8579,"E işte, iki gün sürerdi yaylaya gitmemiz, yayan giderdik. Handa kalırdık bir gece. O günler olsaydı şimdi, o günlerde olsaydım. Bir lahana yerdik ama neşemiz vardı. Cenazeler, ölümler olurdu ama bu kadar korkmazdık. İki metre basma alıp, etek diktiğimiz zaman, sevinçten uçardık. En son annem ve babamla yaylacılık yaptım. İlk evlendiğim yıldı, baban da geldi sonra. "
8580,"Eskiden ne kadar takatim vardı. Ne peynirler yapardım. Güğümleri kalaylardım, eve gelenler, imrenir, güğümleri ne güzel parlatmışsın derlerdi. Sabahleyin kalkar, malları sağıp dağa saldıktan sonra  meşeye giderdik. Odunu yüklenip yaylaya geri dönerdik. Öğleye kadar gidip gelmemiz gerekir. Dönünce peri (koyun sürüsü) sağardık. Perden sonra bazen bir kez daha oduna giderdik. Koyunları sağınca, sütü makineye vururduk. Akşam olur, hayvanlar geri döner, onları yallayıp, tekrar sağardık. "
8581,"Karadeniz’de gündelik hayatın işleyişini herkes konuşur zaten. Kadınlar için evin içi-dışı diye bir ayrım yok. Her şeye koşturuyorlar. Daha küçük yaşlarda köyden yani yerleşim yerinden çok uzaklara inek, koyun beklemeye ya da odun yapmaya giden kadın, yirmili yaşlarımda yazları ziyarete gittiğimizde ne zaman yalnız başıma biraz yürümek ve uzaklaşmak istesem korkup engel olmaya çalışır ya da çok uzaklaşma diye tembih eder. Beni hep şaşırtır bu durum. Ben bunları düşünürken annem kısık sesle mırıldanıyor “keşke şimdi de bir dana olsa, bakardım yine.”"
8582,"Gündüzler böyle , peki ya akşam ne yapardınız diye sordum sonra. “Kaneviçe işlerdik. Gaz lambası ile kaneviçe işlerdim, bokuma lazımdı” diye cevap verdi. Karadeniz kadını işte, bir an kızar, köpürür, bir an diner, bir an hüzünlenir; tam etrafındaki herkesi ağlatacak kıvama getirmişken, bir şaka yapar bütün hüznü dağıtır. Bir anda çat diye böyle lafını, sitemini, kızgınlığını bırakıverir orta yere. Neden diye sordum, anlatmaya devam etti:"
8583,"E heves ediyorsun. Evleneceksin, çeyiz hazırlıyorsun, adet öyleydi. Büyüklere hazırlanan bohçalara hep kaneviçe takımları koydum. Ne güzel bohçalar hazırlamıştım ben. Kaynanaya, görümcelere, kayınlara…"
8584,"Bir sessizlk oldu, Yosma’yı çok az anlattın ama dedim. Şimdi takmışsın sen de Yosma’ya diyeceksiniz ama, Yosma benim için hikayenin kilit noktası. Bütün kapıları açan anahtar o. Bakın şimdi Yosma’dan çıkıp nereye bağlayacak konuyu."
8585,"E daha nesini anlatayım. Beslerdim, bakardım. Ben yaylayı terkederken Yosma peşime ağlardı, dağlar inlerdi ulumasından. Annemi arabayla önden gönderirdim köye. Bir gün annemi gönderirken, yanımda çok az para vardı. Para bulamazdık ki. İşte bir kilo üzüm alırdı yanımdaki para. Annemi yolladım. Peşine oturup ağladım, üzümü çok severdi. Handan ona üzüm almadığım çok zoruma gitmişti. Niye parayı esirgedim diye kızdım kendime, yiye yiye giderdi. Biz yine yaşamışız, annelerimiz yaşamamış. Boşuna doğurmuş o çocukları. Hiç bir şey yapmamışsa, karnında taşıyıp sancısını çekmiş o çocukların. Anneler saftır da ben öyle olmayacağım, sıkıntı çekmemek için okuttum hepsini artık karışmam. "
8586,"“Biz yine yaşamışız, annelerimiz yaşamamış.” Benim dost sohbetlerinde falan annelerle, teyzelerle, ablalarla dayanışma, bık bık diye ağzımda geveleyip de bir türlü anlatamadığım derdimi çat diye koymuştu önüme annem. Anneden kıza mücadelenin sürekliliği. Bu yazıyı tam da bu yüzden yazmak istiyordum. Kadın kadınalığı, gündeliği, orada verilen mücadeleyi önemseyip bu mesele üzerine yazarken, aslında örtülü olarak yaptığım herşeyde izi olsa da, onun alenen göründüğü bir yazım da olmalıydı. Yoksa eksik kalacaktı her şey."
8587,"Konuşmaya devam ettim. Peki şimdi yaylada mı olmak isterdin, yine böyle şehirde mi?"
8588,"Şimdi yaylada olmak istemem. Kim yapacak o işleri? Kendi işimi halleder, kocakarılara da yardım ederdim. Ey gidi günler, kaynanamın odun yükünü gider alırdım. Oğluyla evelenince zıt oldu bana. (Burada epey kahkaha attık. Aslında araları kötü değildi rahmetli babaannemle ama annemin burada söylediği her yeni gelin ile kaynana arasında oluşagelen bir durum) Yükü ağır, gelemiyorlar. Arkada kalırlardı. Odunlarını toplayıp yükünü kurmasına yardım ederdim.  Çifte oluklarda (yayla ile meşe arasındaki yolun ortasında, iki ayrı yerden çıkan kaynak suyun olduğu bir yer) namaz kılıp, yemeğimizi yiyip yolumuza devam ederdik. Ey gidi günler, keşke o günler olsa şimdi."
8589,"Bunları söyledikten sonra bir an televizyona baktı, Karadeniz TV açık, konuşuyoruz diye sesini kısmıştım.  Sesini açtım, sevdiği türkülerden biri çalıyordu. Türküsünü dinlerken kalbi nerelere gitti geldi bilmiyorum. Bir yandan süreklilik halinde mücadelemiz ilerlerken, bulunduğumuz koşullar çok farklı hayatlara itiyor bizleri. Özellikle son bir kaç yıldır onunla kurmaya çalıştığım o müşterek hayatta türküler hep yardımcım olmuştur. Dinlemek isterseniz onun çok sevdiği türkülerden biri."
8590,https://www.youtube.com/watch?v=VrdH8c_juKw&feature=youtu.be
8591,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8592,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8593,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8594,Konuk Yazar: C.
8595,
8596,Dayanamadım yazdım. Aslında sabit fikirli insanlara laf anlatmanın vakit kaybından öteye gitmeyeceğini bilecek kadar yaşlandım. Mesele onlara derdimi anlatmak değil daha çok zihnimi boşaltmak…
8597,"Bir feminist sürekli kendini anlatmak zorundadır. “Yaw ne eşitliği?” diyen bakkal amcadan, “Bu cahil kadınlar asıl problem.” diyen öğretim görevlisine kadar herkese kendini anlatmak zorundadır. Sabırlı olmalıdır, zira bir kişinin bir önyargısını değiştirse dünya daha yaşanılası bir yer olacaktır. Zorluklar karşısında yılmamalı, mücadeleye devam etmelidir. Bu feminist bir de Müslümansa bu iş daha da zorlaşır. Savunmak yetmez, her bir argüman ayet ve hadislerle desteklenmelidir. Öyle ki “Bu senin yorumun, çarpıtıyorsun.” denilmesi ihtimaline karşı saygın alimlerden de referans yapılmalıdır. Çünkü “21. yüzyılda kadın ve erkek eşit olmalı.” gibi aslında 6 yaşındaki yeğenimin “Erkeklerin yaptığı her şeyi kızlar da yapabilir.” sözüyle özetlediği bir anlayışı koca koca adamlara ve kadınlara anlatmak için amansız bir mücadele gerekir. "
8598,"Ya da gerekir mi? “Yeryüzünde hiçbir akıllı kadın yoktur ki eşitliği istesin…” gibi “şairane” bir manifestoyla yola çıkmış, feminizmi erkek düşmanlığı sayan, “Kadınlığın İslamî ölçülerde yaşatılmasının” aslında feminist bir devrim olacağını bilmeyen birine anlatmak gerçekten önemli midir? Bence bu yapılacak en anlamsız hareket olacaktır. O yüzden bu yazıda neden feminizm, neden kadın erkek eşitliği diye uzun uzun anlatmayacağım. Söylediklerine “Yaw he he…” deyip geçiyorum."
8599,"Amma ve lakin; susmayı kesinlikle kabul etmeyeceğim, edemeyeceğim bir husus var. Neymiş, Müslümanca bir yaklaşımımız yokmuş, bizimkisi erkeğe yönelen bir tepkisellik olmuş. İşte burası çok tehlikeli bir yer; bazıları buna alışkın olabilir. Zira komşu teyzeden muhtar amcaya herkesin diğerinin imanını, Müslümanlığını sorguladığı topraklardır buralar. Ama topyekûn feminist olan Müslümanların Müslümanlığına taş atmak sadece çirkin değil, İslamî olarak da oldukça yanlıştır, büyük vebaldir. İnternet dediğimiz yer kapı önünde üç beş çekirdek çitlenip dedikodu yapılan bir yer değildir. Bu tür ithamlar feministleri öcüleştirmekle kalmaz, bazı radikallerin gözünde katledilmelerini bile helâl kılan bir ortam yaratır."
8600,"O nedenle en azından bu eleştiriye cevap vermek gerek diye düşünüyorum: Feministlerin yeterince Müslüman olmaması ya da feminizmin Müslümanlığın önüne geçmesi mevzusuna. Teker teker anlatıyorum, tıpkı 6 yaşındaki yeğenime anlatır gibi."
8601,"1) Ben diyorum ki kardeşim, kimse bana “Sen kadınsın git evinde otur, çocuk doğur.” demesin. Bak güzel kardeşim Hz. Hatice’nin hayatı var ya, orada güçlü, onurlu, işinde son derece başarılı kocasının yanında sağlam durmuş bir kadın var. Ben diyorum toplumumuz öyle olsun ki birçok Hz. Hatice yetişsin. Ben diyorum ki İslam için erkekler kadar, hatta daha fazla mücadele veren kadın sahabeleri yok sayıp “Evinizde oturun.” mu diyeceksiniz? Bu düpedüz cehalettir."
8602,"2) Ben diyorum ki kardeşim, kadının görevi olmasın ev işi. Kadın ve erkek evin sorumluluklarını beraber alsınlar. Ben diyorum ki erkek, çocuk da baksın, evi de süpürsün. Ben diyorum ki kardeşim Hz. Ayşe diyor ya Peygamber(sav) süt sağarmış, evi toplarmış, torunlarının üstünü örtmeden kendi yatmazmış ya; toplumda bu sünnetler daha çok olsun. Salataya limon sıkmak değil, peygamber sünnetine uymak iş bölümü sayılsın."
8603,"3) Ben diyorum ki kardeşim Nevin Yıldırım’ın kaderi hapiste çürümek olmasın. Sen  Peygamber (sav) döneminde namusunu korumak için Hamele’yi öldüren Es’ile’yi bilir misin? Hani Hamele’nin akrabaları diyet için Peygamber(sav)’e başvurmuşlardı ve o da “Es’ile namusunu korudu, Hamele de canını verdi. Dava bitmiş, diyet ortadan kalkmıştır.” demişti. Ben diyorum ki kardeşim işte bu adalet hakim olsun dünyaya, namusunu koruyan kadına tecavüzcüsüne uygulanan indirimin bile uygulanmadığı bir adaletsizlik hüküm sürmesin."
8604,"4) Ben diyorum ki kardeşim namusunu korumak, iffetli yaşamak sadece kadınların görevi olmasın. Ben diyorum ki Yusuf kıssası ömrümüze işlesin. Ben diyorum ki bir kadının mini etek giymesi tecavüzcüye indirim sağlamasın. Ben diyorum ki kendi nefsinden Allah’a sığınan, onunla aynı odada onunla beraber olmak için can atan bir haramdan kaçan Yusuf olsun erkeklerin pusulası. Kadına nasıl giyinmesi, nasıl davranmasını anlatmakla başlamak yerine, Yusuf olmakla başlasın her erkek."
8605,"5)Ben diyorum ki kardeşim ben çocuk doğuyorum, emziriyorum. Nasıl güzel anlatır Kur’an bunu değil mi? Hiçbir şekilde “Şöyle doğur, böyle emzir.” demez. Sadece “Eğer kadın isterse (eğer isterse) tam iki sene emzirir.” der. Yüce Rabbim, doğurmanın ve emzirmenin zorluğunu ve güzelliğini bahşettiği anneye saygı duyulmasını tembihler. Ben diyorum güzel kardeşim hâl böyleyken, âlemlerin Rabbi kurban olduğum Allah bile böyle yaklaşırken, bir kendini bilmez “Sezeryanla doğum olunca anne olunmaz.”, “Emzirmeden anne olunmaz.” demesin. Kuldan utanmıyorsa, Allah’tan korksun. Ben diyorum ki kardeşim yüce Yaradanın bile övgüyle bahsettiği bu durum hakkında, bu konu hakkında hiçbir fikri olmayan erkekler sussun. Eğer Müslümansa Allah’ın kitabını referans alsın."
8606,"6) Ben diyorum ki kardeşim Allah’ın kitabı senin tekelinde değil. İslam’ın özüne aykırı bir anlam çıkartmadığım sürece senin görmediğini ben görebilirim, benim görmediğimi de sen. Birçok alime göre Kur’an’ın mucizelerinden biri de budur. Bu nedenledir ki tüm zamanlara ve mekânlara ulaşabilir. Allah eğer isteseydi mesela miras konusunda ya da haram içecek yiyecekler konusunda olduğu gibi keskin hatlar çizerdi ve böylece biz de hiçbir konu hakkında o sınırlar ötesinde fikir yürütemezdik. Ama Kur’an’da bazı konuların ceza ya da sevap şeklinde ele alınmaması, bizi hadisler ve sünnetler ışığında tekrar düşünmeye iter ve böylece yeni tefsirler, mealler ortaya çıkabilir. Ben diyorum ki kardeşim ben Kur’an’la ilgili yeni bir yorum ortaya koyduğumda, ilahiyat temelinde benimle tartış konuş. Ama beni dinden çıkmış olmakla itham etme. Çünkü bilirsin, eğer Allah’ın gözünde öyle değilsem, yani sen yanlış hüküm verdiysen, o zaman bir Müslümanı böyle itham ettiğin için Allah muhafaza sen dinden çıkarsın. Yani ben diyorum ki kardeşim hiçbirimiz dinden çıkmadan dini konuşup tartışabilelim. Yok kadın kısmısı ne karışır diyorsan; Hz. Ayşe diyorum, Hz. Fatima diyorum, başka da bir şey demiyorum."
8607,"Güzel kardeşim bu liste uzar da gider. Gördüğün gibi bu listenin İslam’la örtüşmeyen tek bir yanı yok. Benim Müslümanlığım feminizmin önüne geçmiyor, tam tersine Müslümanlığım beni feminist yapıyor. Ben kızların diri diri toprağa gömüldüğü dönemde gelip, Ehl-i Beyti kızının hanesi olan, kız babalarına cenneti müjdeleyen Peygamber’in ümmetindenim. Asıl ben sana sorayım senin Müslümanlığının önüne geçen, Peygamberin sünnetini, Yusuf’un duruşunu,Ömer’in adaletini uygulamana engel teşkil eden nedir?"
8608,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8609,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8610,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8611,Yazar: Fatma Büşra Helvacıoğlu
8612, 
8613, 
8614,"16 Mayıs Cumartesi günü Studio-X’te gerçekleştirdiğimiz Okur Buluşması Reçel ekibine güç verdi, kanımızı tazeledi. Studio-X’in sakin ve güzel ev sahipliği, okurlarımızın merak ve heyecanıyla birleşince ortaya tadından yenmez bir muhabbet döküldü."
8615,"Ağırlıklı olarak üniversite öğrencisi gençlerden oluşan buluşmada herkes Reçel’le nasıl tanıştığını, Reçel’in kendisine ne ifade ettiğini ve Reçel’i niçin önemsediğini anlattı. Reçel bizim için herkesin fısır fısır konuştuğu ama yüksek sesle söylemediği sözlerin kamusal bir mecraya taşınması demek. Tam da buna paralel şekilde, okurlarımız Reçel hayatlarına girdikten sonra yalnız olmadıklarını keşfettiklerini yinelediler, bu oldukça değerli bir katkıydı. Muhabbet ilerlerken gördük ki kimi okurlar Reçel’i çok düzenli takip edip gündeme dair meselelerde Reçel’in de fikrini alırken, kimileri de günün stresini atmak, biraz neşelenmek için Reçel’e geliyordu. Reçel farklı konuları, birbirinden farklı üslupla ele alan yazarlara ev sahipliği yapıyor. Dolayısıyla bazen daha ağır ve karanlık yahut karamsar yazılar yayımlanırken, bazen de hayata daha güleç bir yüzle bakan, kederini mizaha başvurarak anlatabilen veya ince göndermelerle ironi barındıran yazılar çıkabiliyor. Bu da Reçel’in asıl gücünün veya çok-sesliliğinin nereden geldiğini gösteriyor."
8616,"Tabii yazıların bu denli farklılaşması çok-seslilik tartışmalarını da beraberinde getirdi. Okurların bir kısmı Reçel’in çok-sesliliğini sevdiğini söylerken, bir kısmı Reçel’i çok-sesli bulmadığını ve bunun da kendilerini açısından sorun teşkil etmediğini belirtti."
8617,"Bizim de sık sık vurguladığımız üzere Türkiye’nin demokrasi umudu olmak gibi bir iddia taşımayan Reçel’in gündemini genellikle kadınların yaşadığı sıcak, somut dertler belirliyor. Gündelik hayatta bir engelle karşılaşan, konuşamayan, kendisini ifade edemeyen, etse de anlaşılmadığını hisseden, çocuğunu gittiği yerlere götürmek isteyen, gençken bir akrabasının tacizine uğrayan ve bunu kimseye anlatamayan veya otobüste giderken ilginç bir tartışmaya şahit olan kadınların yazı gönderdiği bir yer. Dolayısıyla gündelik hayatımızı nasıl pratik üzerinden örgütlüyor, yardıma ihtiyacı olan birini dinliyor, elimizden gelen bir şey varsa ona göre muamele ediyorsak Reçel’de de bunu yapmaya çalışıyoruz. Ekip olarak da ilk amacımız dinlemek diyebiliriz, Okur Buluşması bize bu dinleme faaliyetinin, sesle ve sözle, karşındakini insanı muhatap alarak bir şeyler yapmaya çalışmanın önemini bir kez daha gösterdi."
8618,
8619,"Türkiye’de uzun yıllardır süren kadın hareketiyle ve Müslüman kadın hareketiyle de bir şekilde ilgisi olduğunu, onlardan bağımsız bir iş olmadığını söyledik Reçel’in. Bu, Reçel’in etkisi sorusunu ve tartışmasını da beraberinde getirdi. Reçel’deki yazıları okuduktan sonra ne yapıyoruz, davranışlarımızda bir değişiklik oluyor mu, gündelik hayata ve etrafımızdaki ilişkilere başka açılardan bakıyor muyuz? Kısacası politik olarak da nasıl bir etkide bulunabileceğini konuştuk Reçel’in. Aldığımız cevaplardan blogu okuyan kadınların kendilerini kimi zaman daha rahat ifade edebildiklerini, yalnız olmadıklarını bilmenin verdiği güçle sözlerini daha kolay söyleyip, kafalarını bazı konularda daha da netleştirdiğini öğrendik."
8620,"Bunların yanı sıra buluşmaya gelen kadınlar arasında kendisini Reçel’de göremediğini ancak bunu sevdiğini, çünkü kendisinden başka yerlerde, başka aile ilişkilerinin içerisinde, başka zorunluluklarla ve sorumluluklarla başka hayatlar yaşayan kadınların mevcudiyetinden haberdar olmanın, o kadınları da okumanın ufkunu genişlettiğini söyleyenler de vardı. Okurlardan birisi Reçel okumaya başladıktan sonra başörtüsünün, İslam inancına uygun bir hayat sürmenin kendisine öğretildiği gibi kadınlara dayatılan bir şey olmadığını anladığını söyledi mesela. Bu da Reçel’in her kesimden insanın zihin konforunu sarstığının göstergelerinden birisiydi."
8621,
8622,"Okurlarımıza bizi yalnız bırakmadıkları için tekrar teşekkür ederiz. Bu buluşma vesilesiyle gördük ki Reçel’in daha söyleyecek çok sözü, edecek çok duası, temas kuracağı çok insan var! Nereye akacağını, nasıl bir yol izleyeceğini bizim de merak ettiğimiz Reçel, onu olduğundan başka şekilde, çirkin ve doğruluktan uzak biçimlerde aksettirmeye çalışanların aksine, iyimserlikle yoluna devam edecek inşallah."
8623,Buluşmadan Kareler: 
8624, 
8625, 
8626, 
8627, 
8628, 
8629, 
8630,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8631,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8632,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8633, Konuk Yazar: Elif Eda
8634, 
8635,"Bugün sosyal medyada bir fotoğrafla karşılaştım. Orta yaşını geride bırakmış, kır saçlı bir adam kucağında bir bebekle bir sınıfın önünde ders anlatıyor. Fotoğrafın İngilizce açıklamasında mealen şu yazıyor: ”Öğrencilerinden biri bakıcı bulamadığı için derse bebeğiyle katıldı. Ancak dersin ortasında bebek ağlamaya başlayınca öğrencisi utanç içinde hemen toparlanıp sınıfı terk ediyordu ki profesör onu durdurup bebeği kucağına aldı. Azıcık pışpışlayıp bebeği sakinleştirdikten sonra bebek kucağında olduğu halde dersi anlatmaya koyuldu.”"
8636,
8637,Bu fotoğraftaki hocayı gözümde hesapsızca kahramanlaştırdığımdan değil fakat uzun zamandır aklımı kurcalayan bir mevzudan dolayı etkileniyorum.
8638,"”Geç kalmış” bir yaşta ilk çocuğunu doğurmuş bir kadınım. Üstelik kızım doğduğunda hâlâ öğrenciydim. Hem de yurtdışındaydım. Yani destek birliklerimi Türkiye’de bıraktığım yetmezmiş gibi ”ailenin ve aile değerlerinin dejenere olduğu ecnebi toprakları”ndaydım. Ömrü bereketlensin anneciğim imdadıma yetişerek tüm düzenini bozup dilini bilmediği bu ülkeye göç etme fedakârlığında bulunmuştu. Fakat onun Türkiye’ye döndüğü zamanlarda kızımla okulu dengelemem gereken günler oluyordu. Böyle zamanlarda derslere kızımla katıldığım vakidir. Üstelik hocalarımın sonsuz desteği, hatta coşkusu ile. Bölümün kuytu bir köşesine benim için bir sandalye yerleştirip üzerine ”Lütfen bu sandalyeyi yeriden oynatmayın, bebeğini emziren bir öğrenci için burada duruyor” şeklinde bir not da iliştirmişlerdi. Amerikalısı Fransızı İngilizi öğrenci arkadaşlarımın her an ”bakıcılığa” hazır olduklarını aşikâr eden konuşmalarıyla karşılaştığımı da ayrıca belirteyim."
8639,Türkiye’ye döndükten sonra ise iki yaşını geçmiş bir çocuk sahibi olmak beni hem sosyal alanlardan hem de iş alanından geri tutmaya başladı. Birkaç kişi haricinde çocuğumla geleyim tekliflerim tuhaf kaş göz hareketlerine sebebiyet veriyordu. Biraz daha ısrar etsem yüz felci geçireceklerinden korktuğumdan ya içimdeki suçluluk duygusunu arttıran çözümler üretiyor ya da kendi kendimi yememe yol açan vazgeçişler yaşıyordum.
8640,"Böylesine aile ve aile değerleri aşığı bir ülkede olup da çocuk sahibi olmanın bu denli ”ayakbağı” haline dönüşmesinde tuhaflık bulan bir ben miyim diye düşünmeye başlamıştım. Bazıları için kabul etmesi güç olsa da çalışmak, üretmek, bir varoluş biçimi olarak mesleklerine sahip çıkmak isteyen kadınlar var. Bu kadınlar aynı zamanda evet doğurmak istiyor. Biliyorum, çok tuhaf. Nasıl olur? Ama oluyor işte. Peki sistem ne yapıyor? ”Aile”yi o kadar çok seviyor, o kadar önemsiyor, öylesine çok düşünüyor ki basit çözümlerle çalışan anne olmanın önünü açabilecekken ”Ya o, ya bu” diyor. Böylelikle tutkusu annelik olanlar hariç – ki benim gözümde bu da çok anlaşılabilir bir tutkudur, ama her kadın aynı histe olmayabilir- kadınlar sağlıksız bir hayatın içine atılıveriyor. Ya pişmanlıklarıyla çıldırıyorlar ya suçluluk duygusuyla. Çünkü esas olan akıl sağlığı yerinde bireylerin bir aile olması değil, esas olan ”sistemin” istediği şekilde bir aile kurmak. İlle de aile olsun ister şizofren olsun hesabı."
8641,Fakat tüm suçu devlete yıkıp kaçmak yok. Birkaç ay evvel bir arkadaşımın başından geçen olay toplumun da bu şizofreniyi yaratmaya ne kadar teşne olduğunun göstergesi benim gözümde.
8642,"Arkadaşım, başörtüsü sorunu nedeniyle okuyamamış, kendi imkânlarıyla grafik tasarımcı olmuş, sonra da bir aile kurmuş genç bir kadın. Üniversitelerde başörtüsü serbestisi başlayınca da bir grafik tasarımı bölümünde okumaya başladı. 3 yaşına kadar oğluyla yediği içtiği bir saniye ayrı geçmemişti zaten, okula başlamak – üstelik çok yoğun olmayan bir tempo ile- kimseye zarar vermez diye düşünüyordu. Gene de derste olduğu zamanlarda oğlunu anneannesiyle başbaşa bırakmak düşündüğünden zor oluyordu. Filan falan…"
8643,"Bir gün annesi oğluna bakamayacağı için oğlunu alıp okula gidiyor. O gün iki dersi var. İkisi de çizim ağırlıklı dersler. Yani öğrenciler masalar etrafında toplanıp çizim yapıyor, hoca da aralarda dolaşıp çizimleri kontrol ediyor. Oğluyla girdiği ilk derste hiç sorun yaşanmıyor. Kendisi masanın bir ucunda çizim yaparken diğer ucunda da oğlu resim çiziyor. Gireceği ikinci dersin de aynı sorunsuz havada geçeceğini düşünen arkadaşım, bu yeni derse girmeden evvel kapıda beliren hocasının yanına yanaşıyor. Daha herhangi bir açıklama yapamadan ”Bu şekilde olmaz, seçimini yap: Ya öğrenci ol ya anne” cevabını alıyor. Tabii o an oğlunu bırakabileceği bir camii avlusu mevcut olmadığından tasını tarağını toplayarak sınıftan çıkıyor arkadaşım."
8644,"Ülkemizin sanatla dolup taşan üniversitelerinden birinde her fırsatta Batılı toplumların gelişmişliğinden, nasıl da açık görüşlü bireylerle şenlendiğinden bahseden aydın bir hocamızın gösterisini izlediniz. Şimdi dağılabilirsiniz."
8645,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8646,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8647,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8648,—
8649,"3 çocukları vardı. Önce 2 yaşındaki İlknur’u kattılar aileye. Sonra “Sen İlknur’u beyaz olduğu için mi seçtin? Ben esmerim, o nedenle mi beni almadın?” diyen 10 yaşındaki Yeşim’i. Şimdi 5 çocuk annesi olan Fati Gençtosun, “Anne olmak için sadece doğurmak gerekmez ve yetmez” diyor."
8650,"İstanbul’da 53 numaralı koruyucu ailenin annesi olan Fati Gençtosun (48), 3 çocuk sahibiydi. Şeyh Zayed Çocuk Yuvası’na gidip koruyucu aile olmak istediğini söyleyince önüne çocukların dosyalar içinde hikâyeleri geldi. Fati Anne dosyaları itti."
8651,"“Sadece çocukların isimlerini yazıp verin.” dedi. Yüzlerini görmediği çocukların isimleriyle eve gitti. Ailesi “İlknur” dedi. 2 yaş 2 aylık olan İlknur dördüncü çocuğu oldu. Fati anne 8 ay sonra, yuvadaki çocukları yazlığında ağırladı. 1 hafta sonunda 10 yaşındaki Yeşim, “Sen İlknur’u beyaz olduğu için mi seçtin? Ben esmerim o nedenle mi beni almadın?” diye sordu. Fati Anne, “Hayır. Ben İlknur’un yüzünü bile görmemiştim ama istersen bizimle yaşayabilirsin.” dedi. Resmi işlemlerden sonra beşinci çocuğuna da böyle kavuştu."
8652,“BENİ SEN Mİ BIRAKTIN ANNE?”
8653,"Çocukların hikâyelerini sonradan öğrendi Fati Anne, Yeşim’in ne kadar yaralı olduğunu, “Hâlâ canı acıyor. Canı acıdıkça canımızı acıtıyor. Birlikte kanıyor yaralarımız.” diye anlattı ve şunları söyledi:"
8654,"Yeşim’in adı, onu hastanede doğurup bırakan annesinin adıymış. Yeşim annesinin onu terk ettiğini biliyor. Hep aklında “Neden beni terk etti?” sorusu ve onu tanıma isteği var. Ben ona birlikte izlediğimiz bir filmi hatırlatıp yanıt veriyorum. “Belki ilaç almak için hastaneden çıktı, o sırada kaza geçirdi ve hafıza kaybı yaşadı.” diyorum. Yeşim bazen çok hırçın oluyor. Hâlâ psikologa gidiyoruz. Psikolog, “Dağcılar zirveye tırmanırken halata bağlı kancayı atarlar. O kanca sağlam mı diye çekerler. Kanca çekildikçe bir-iki parça düşer ama daha sağlam tutunur dağa. Siz onun kancayı attığı dağsınız.” dedi. Bazen de istemeden hatalar yapıyoruz. Bir gece odasında yıldızlara bakıyordu. Yanına gittim, “Yuvada ışıklar söndükten sonra kalkmak yasaktı. Bir arkadaşımla gizlice perdeyi açar yıldızları izlerdik. O yıldızlarla annemize öpücük gönderirdik.” dedi. “O öpücükler bana geldi ve şu an birlikteyiz.” dedim. Ne dedi biliyor musunuz? “Yoksa beni o gün hastanede sen bıraktın da, sonradan pişman olup geri mi aldın” Biz de zamanla öğreniyor, onların acılarıyla büyüyoruz. Ama annesinin izini sürüyorum. Çok da yakınım bulmaya. 18’ine geldiğinde, buluşturacağım onları ve son kararı Yeşim’im verecek."
8655,“ÇOCUĞUM YA DA TORUNUM”
8656,"Fati Anne, geldiğinde 2, şimdi 5 yaşında olan İlknur’u da anlatıyor: “Aslında İlknur’u almaya karar verdiğimizde bize onun annesinin hayatta olduğunu ve bir gün almak istediğini söylediler. Yine de İlknur’dan vazgeçemedik. Bari annesine kavuşana kadar biz yanında olalım istedik. Kendi isteğimle annesiyle tanıştım. Evladını bırakmak zorunda kalan ve benim kızımdan 1 yaş büyük bir anne. Henüz 26’sında. Ona “genç anne” diyoruz. İlknur’a da şöyle özetledik ortak hikâyemizi:"
8657,"Bir anne-baba varmış ve çok gençmiş. O genç anne bebeğe bakamamış. Sonra yaşları daha büyük bir anne-baba çıkmış ve “O bebeğe biz bakalım ama hep birlikte sevelim.” demişler. İşte o bebek sensin.” İlknur zaman zaman genç annesine gidiyor. Annesi beni arıyor. “Bunu yaptım sever mi?” diye soruyor. “Merak etmeyin, ben de ona çok iyi bakıyorum.” mesajı veriyor. İlknur ise hepimizi bir arada istiyor. Geçenlerde “Keşke genç annem ablam olsaymış da o da bu evde yaşasaymış.” dedi. Evet bir gün gidebilir. Ama o artık benim çocuğum ya da torunum. Bu vakitten sonra kopamayız zaten…"
8658,“HİÇBİR SEVGİ FARKI YOK”
8659,"Fati Anne, “sevgi ve anneliğin profesörü” gibi anlatıyor her şeyi:"
8660,"Onlarla o kadar mutluyum ki. Bazen “Cennet budur işte.” diyorum. Çocukların anne-babalarını seçme şansları yok, ama bizim başka çocukları seçme ve onlara kucak açma şansımız var. Doğurduğun çocukla baktığın çocuk arasında hiçbir sevgi farkı yok. Sen istersen bütün çocuklar çocuğun olabiliyor. Anne olmak için doğurmak gerekmiyor ve yetmiyor. İşte böyle kalbinden doğuruyor bazı anneler evlatlarını… Ben üçünü karnımdan, ikisini kalbimden doğurdum…"
8661,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8662,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8663,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8664,Konuk Yazar: B.
8665, 
8666,"İçten içe acıtan, görünmeyen bir yarayı anlatacağım size. Sevgiyle saf saf çıktığım yolda gördüğüm duygusal şiddeti. Yani zayıf kadınların öyküsünü. Altı aylık evlilikte yaşadığım altı yıllık acıyı. Bir kadını yavaş yavaş bitiren bir savaşı."
8667,"Savaşacak gücün de yoktur, yenilecek halin de kalmamıştır. Savaşın ne işi vardır evlilikte zaten. Vardır işi. Egolar, kompleksler, paralar, aileler ve zayıf bir kadın varsa, savaş da vardır. Zeka konuşur kalbi öldürür. Ufak meseleler, tartışma, barışma. Bu olmaz. Ufak meseleler, tartışma, strateji belirleme, adam etmek için tehdit. Alttan alta bir tehdit. Seni bensiz bırakırım ha. Boşanırım senden. Aileme de haber veririm. Aha aldım telefonu elime. Arıyorum bak. Eve gelmem bak. Sen uyuduktan sonra gelirim. Seni bensiz bırakıp adam ederim. Seni haksız çıkarırım. Birden bağırıveririm. Korkarsın. Hakaret ederim olmadı. Susuverirsin. Yanında yatmam, görürsün gününü. Seni öyle bir konuşturmam ki, içinden çığlık atarsın. Küserim olmazsa, koskoca kalıbımla küserim, mahvolursun. Kendimi odalara kapatır, seni yalvartırım. Nasılsa gözün kör, o bir gram sevgi için katlanmayacağın eziyet yok. Bütün ezikliğimi senden telafi eder, yalandan, naylon ve kısa sureli mutluluk oyununa geri dönerim. Ta ki kafamı bozuncaya kadar. Bozarsan yine adam ederim. Sonra zayıf kadın zaman geçince unutur. Ama kendi kendine unutur. Sevgi ile bütün bu oyunlar aynı yerde olur sanır. Olabilir sanır. Bir kadına yapılabilecek en büyük yamuk, onu sevgisiz, yalnız bırakmakla tehdit ederek içten içe öldürmektir. Dışardan bakanın evlilik sandığı bu şey, psikolojiye oynanan stratejik bir oyundur. Ya giderse, ya gelmezse, ya aramazsa, ya bağırırsa, kızarsa, ya ararsa birilerini, ya beni bırakırsa…"
8668,"Bunların temel olduğu yerde, bina nasıl olur ? Olmaz. Ben, bu oyunda yokum diyecek kadar cesur bir kadın olmak icin yazdım bunu. Öyle miyim, bilmiyorum. Ama bu kadar şeffaf, sadece benim görebildiğim, sadece benim hissettiğim, kocamın inkâr etmesi çok kolay olan bu oyunda yokum. Kavgaysa olacak olan, oyunsuz, komplekssiz, tehditsiz, çocukça değil, adamca yaşanan kavga istediğim için yazdım. Bu yara geçer elbet. Ama yazı kalır."
8669,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8670,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8671,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8672,Konuk Yazar: F. Zehra Ercan
8673, 
8674,"İnsanın değişen bir varlık olması, duyguların, düşüncelerin ve tutumların zamanla bilgi ve tecrübeler doğrultusunda değişmesi ve zihnimde bir mefhumu olsa da bir olayın veya olgunun bendeki mefhumunu sabitlemek anlamına da gelen yazmak eylemi bana korkutucu gelmiştir. Bu korkumun çeşitli nedenleri var ben en belirgin ikisinden bahsedeceğim. Birincisi çoğu zaman sistematik, alışılmış gibi görünse de olgular her zaman bizim mefhumlarımızdan daha komplekstir, olguyu kapsayamama düşüncesi bende mefhumlarıma karşı güvensizlik uyandırıyor. Oysa insan olmaklığımız belli bir zamana, mekâna ve dolayısıyla perspektife bağlı oluşumuz bu kapsayamama problemine içkindir. Belki de kapsama kaygısı gütmeden eksikliklerin farkına varmak için yazmak gereklidir. Korkumun ikinci sebebi, bilgi ve tecrübelerim doğrultusunda birçok duygumun, düşüncemin ve inancımın değiştiğini idrak ediyorum, hayat bu kadar akışkanken düşüncelerimi yazarak sabitlemek. Oysa hayatta birçok şey akış halindeyken bile bazı örüntülerimiz var ve bunlar büyük bir sapma içinde değiller sadece tedrici olarak kaçınılmaz değişime uyum sağlıyor. Belki de tüm bu korkularımdan sıyrılmam iddialı olmamakla gerçekleşecek. Yazmak konusundaki korkularımı ve kaygılarımı paylaştıktan sonra uzun zamandır takipte olduğum cesur kadınların içlerinden geldiği gibi yazdığı bazen iddialı bazen iddiasız yazılardan cesaret alarak ben de yazmaya dair korkularımla karaladığım bazı duygu ve düşüncelerimi paylaşmak istiyorum."
8675,"AKP’nin başörtüsü yasağının kaldırılmasına ilişkin reklam filmi ve buna gösterilen tepkiler başörtülülerin yeniden politik söylemlerde hedef haline gelmesine sebep oldu. Bir taraf kadınlara hakları olan bir şeyi lütfetmiş gibi sunarken, diğer taraf bu hak ihlalinde kendi zihniyetlerinin hiç payı yokmuş gibi durumu hasıraltı ederek mağduriyetin görünür olmasına şiddetle karşı çıkmakta. Çünkü bu görünürlük bir yerde bu hak ihlalinin hesabını vermeyen herkese dokunabilir."
8676,"Yıllardır tesettürün hem İslami çevrelerce hem de karşıt çevrelerce konuşulmasından tiksinmiş bir birey olarak yazmak istiyorum bu yazıyı. “İslamcı” cenahın dini yozlaşmayı tesettür üzerinden anlatması, İslam’ı koruma yükümlülüğü kadının tesettürüne bağlıymış hissi uyandırması ve sürekli tesettürün sınırlarını belirlemek üzerine yazıp çizmesi beni artık çok rahatsız ediyor. Evet tesettür İslam’ın gerek şartıdır fakat tek gerek şartı değil, ben Müslüman bir kadın olarak mensubiyetimi ve kimliğimi tesettür üzerinden açıklamak istemiyorum. Tesettür üzerinden tanımlanmak da istemiyorum. Ve tabii ki kimsenin giyimime müdahale etmesini de istemiyorum."
8677,"Ben başörtüsü konusunda konuşmaktan genelde imtina ederim, fakat biz imtina etsek de birileri bu mevzuyu sakız etmekten vazgeçemediği için bu yazıyı kaleme almak zorunda hissettim. Yazımın sebebi telifi başörtülülere hitaben yazılmış, başörtülülere öğüt(!) niteliğinde bir yazıdır. Yazıda dikkatimi çeken bazı paragrafları alıntılayarak analizini yapmaya çalıştım."
8678,Yazıda zaten bu konuda yazılan ve konuşulanların ortalama iddiaları mevcut belki de onların en yumuşatılmış formu olabilecek bir yazı. Yazarımız özgürlükçü olarak başladığı yazının bu bölümünü haddimizi bildirerek bitirmiş. Neticede özgürlüklerin “rasyonel” bir sınırı olmalı değil mi?
8679,"“Bir üniversite öğrencisinin kılık kıyafetine karışılamaz. Modacı olmadığım için insanların başlarını ne tarzda kapattıkları da beni hiç ilgilendirmez. Dini ve siyasi simgeler, kamu hizmetinde de serbest olmalıdır. Bakın yalnızca türbanınızdan söz etmiyorum. Tüm ‘dini ve siyasi simgeler’ diyorum."
8680,"Buna mukabil ‘iki’ alandaki sınırlamanın, anlamlı bir tartışmaya konu olabileceğini varsaymak mümkün. Görüntü olarak da ‘yansızlığa’ gereksinim duyan ‘adalet hizmetlerinde’ dini ve siyasi simge kullanılmasına karşıyım. İlkokul öğretmenlerinin durumuna ise hukukçular ve fırsatçı siyasetçiler değil, pedagoglar karar verir.‘İlkokul öğretmenlerinin kapalı olmasının ne sakıncası var diyenler?’ bu satırları okuduktan hemen sonra ailelerine şu soruyu yöneltsinler: Ben yedi yaşındayken öğretmenim Musevi sembolleri taşıyor olsaydı, içiniz aynı şekilde rahat olur muydu? Alacağınız yanıtı tahmin ederim. Demem o ki, riyakârlığın alemi yok! Tek din, sizin dininiz değil.”"
8681,"Bana göre zikredilen iki meslekte de başka dine ait semboller taşınmasının bir sakıncası yok, önemli olan mensubiyeti. Neticede farklı dinlere mensupsa ve bu verdiği hizmete yansıyacaksa her türlü yansır. Fakat yazarın hangi bağlamda bunu yazdığı önemli, bu ülkenin en az %80’i Müslüman, böyle bir çoğunluğun olduğu yerde bu hassasiyet takdire şayan! Adalette aynı kanunlar doğrultusunda karar veriliyorsa ve ilkokul öğretmenleri milli eğitim müfredatını uyguluyorsa neden rahatsız olalım. Farklılıklardan neden korkalım? Ayrıca Müslümanlarda “dini sembolü” görünür olanlar kadınlar, erkeklerin dindarlığını gösterecek herhangi bir dini alameti yok. Yazının bu kısmının kadına yönelik ayrımcılığın yeniden üretilmesi anlamına geldiğini söylememe gerek yok sanırım. Son olarak adalette de ilköğretim de de zikredilen kaygı varsa kaygılı gruplar için daha uyum eksenli bir öneride bulunulabilir. Hizmet alanlar dilekçe ile taleplerini dile getirebilir ve bu yaygın bir yasak olmaktan ziyade münferit bazı uygulamalar eklenerek değiştirilebilir."
8682,Başka bir paragrafta yazar “türbanlı kadınlarda” bilinç uyandıracak önemli tavsiyelerde bulunuyor!
8683,"“Beni asıl ilgilendiren, kadın/birey olup inançları doğrultusunda muhtelif simgeler kullanmak isteyen sizlerin, dinci erkek tayfası gözünde ‘türbanlı bacı’ statüsünden kurtulamayıp hala arsızca sömürülmeniz. Ve tabii belli ki önemli bir kesiminizin, ‘kullanılmaya’ teşne oluşu.”"
8684,"Evet gerçekten birileri bize karşı çok arsız, çok saygısız, doğru söylüyor yazar. Çalışabileceğimiz alanları ve çalışamayacağımız alanları belirleyerek haddimizi de bildiriyor. Dini simgeleri kullanmanın sınırlarını esneterek de bize lütufta bulunuyor. “Dinci” erkeklerin bizi “türbanlı bacı” statüsünde arsızca sömürdüğünü belirterek bizi uyarıyor ve aydınlatıyor sağ olsun. Aptal olduğumuzdan o kadar emin ki bu kadar küstahça bir üslupla tavsiyede bulunabiliyor."
8685,"“Muhterem türbanlı arkadaş, mütedeyyin öğrenci; mağduriyet, mağdur olunan dönemin duygusudur. Bir ömür anlatılmaz. Sıkar insanları. Bıktırır. Hele ki çok büyük acılarla dolu böyle bir memlekette, illallah dedirtir. Şu berbat propaganda filmi gibi. İllallah dedirtir. İçimiz dışımız din olmuşken. İllallah dedirtir.”"
8686,"Bence çok haklısınız; mağduriyet bir ömür boyu anlatılmaz, ne zaman bu dile pelensek edilir? İnsanlar kendilerini yeterince güvende hissetmediklerinde. Bu mevzu keşke dönemsel bir şey olsa! Her iktidar sürecinde farklı bir tutumla politikleştirilmese, ama siz de illallah ettirdiniz üzerinde konuşmaktan ve haddimizi bildirmeye çalışmaktan bir bıkmadınız gitti. Bu ülkede insanlar bu yüzden de çok acılar çekti, daha geçen yıl bu sorun kamu çalışanlarında çözüldü, öyle taş devrinden bahsetmiyoruz, ısıtılmaya ihtiyacı yok bu sorunun temcit pilavı gibi, çünkü hala taze ve belli ki sizin kafanızda da henüz çözülmemiş düğüm. Kendi dünyanıza kulak kesildiğiniz için sağır kaldınız tabi siz bu acılara. Hala devletin ve bu yasağı uygulayıcıların bunun hesabını vermemiş olması, hala bu mağdur kadınlara yönelik bir özrün dahi beyan edilmemiş olması sorun değil, sorun bu konunun dillendirilmesi öylemi? Ben başörtüsü yasağına dair reklam filminin olmamasını ve bu mevzunun konuşulmamasını tercih ederdim ama beni film, yasağın kendisi ve filmi eleştirenlerin saldırganlığı kadar rahatsız etmedi. Gerçekten yettiniz artık sevgili laik, aydın, beyefendiler ve hanımefendiler."
8687,"“2015 ilkbaharında ‘özgürlük’ ve ‘demokrasi’ sorunu denildiğinde, bu ülkenin yurttaşları olarak aklınıza türban mı geliyor? Kürt’ün anadilde eğitim talebiyle, Alevi’ye zorla verilen din dersiyle, şiddet gören göstericiyle, yolsuzluk iddialarıyla, torpil ve kayırmayla, doğa katliamıyla, hukuk dışılıklarla ilgili ne düşünüyorsunuz? Umurunuzda değil mi?”"
8688,"Bizim bu konularla ilgili fikrimizi gerçekten merak mı ediyorsunuz, yoksa bu ülkenin kuruluşundan beri her iktidarla yeniden üretilen bu sorunlara duyarsız olduğumuzu mu düşünüyorsunuz? Veya bu ülkenin kangren olan yaralarını göstererek, kuruluşundan bu yana yeniden üretilen sorunlardaki tüm hükümetlerin günahlarını AKP’ye, partinin günahlarını da destekçisi olduğumuzu düşündüğünüz için bize mi yüklüyorsunuz??? Başka bir deyişle kandırılmaya o kadar teşnesiniz ki ağzınıza çalınan bir parmak bala kanıp yediğiniz katranın farkında değil misiniz diye mi soruyorsunuz? Bu konulara dair düşüncelerim başka yazıların konusu, fakat yine de basiretimiz konusunda bu kadar peşin hükümlü olmayın tavsiyesinde bulunmak istiyorum."
8689,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8690,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8691,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8692,Konuk Yazar: Sena
8693,
8694,"Kanaatimce annelikle beraber yürütebilmek adına yüksek lisans doktora yapmak, mesleklerin en güzeli. Haftanın sadece iki gününü ders, diğer günlerini ödev, araştırma, tez olarak koordine edince gayet yürütülebilir bir sistem çıkıyor karşınıza! Ne akademiyi ihmal ediyorsunuz ne de yavrunuzu… Hele ilk aylarda onun uyuduğu uzun saatler çalışmak için bire bir."
8695,"Şahsen şimdilerde altı aylık olan oğlum dağınık olan hayatımı düzene kavuşturan kişi olmuştur. Kendimi bildim bileli son birkaç güne sıkışan ödevlere, sunumlara “Ya yetişmezse!” korkusuyla iki hafta önceden başlamama sebep olarak beni sistemli bir insan haline getirmiştir. Önceden dalgın dalgın bilgisayar başında ilham perisini beklerken, zamanın kıymetini bana öğreten şey de Ömer Melih’in her an ağlayarak uyanabilme ihtimali olmuştur. Uyuduğu saat aralıklarını, maksimum verimle değerlendirebilmek için maksimum çaba harcamam da cabası…"
8696,"Peki, her şey iyi hoş da, özlemini çektiğim şey de neyin nesi? Herşeyin mükemmel olduğuna inandığım anlarda bile içimde bir özlem, bir özlem… Korkuyorum Allah’a karşı şükürsüzlük, oğluma karşı ayıp mı ediyorum diye… Ama duygularımı deşeleyince karşılaştığım şey şu ki: Ben avare ruhumu özlüyorum. Şurada bir iki sene önceki gibi, Pat diye dışarı çıkabilmeyi pat diye ne bileyim karşıya geçebilmeyi, arkadaşlarla bir kahve içebilmeyi… Şuan dostlarla bir kahve için bile kırk tane plan yapmak gerekiyor. Onlar da anneyse, söylememe gerek yok ki, bu kırk çarpı kırk bir hal alıyor. Anlatabiliyor muyum? Pat diye bir konferansa gidebilmeyi mesela. Hiçbir plan program yapmadan ruhuma estiğince özgürce hareket edebilmek… Bir hayal oldu artık sanırım."
8697,"Büyüklerimizin dediği gibi, esas annelik eskilerde zormuş. Şimdilerde mamalar, mikserler, her şeyin bir ucuzu, her şeyin bir kolayı. Ama diyebilirim ki, biz zamane annelerinin fedakârlık ettiği esas şey, özgür avare ruhlarımız. Plansız programsız kafana estiği gibi yaşayabilme ihtimali. Çocuklarımıza büyüdükleri zaman “Senin için saçımı süpürge ettim yavrum” diyemeyeceğiz belki ama “Kırdım dizimi, evimde oturdum canikom. Her aktivite için kırk tane plan yapmak zorunda kalarak, avare ruhumu terbiye ettim.” diyebileceğiz. İşte bu da bizim kendimize karşı meydan okumamız!"
8698,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8699,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8700,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8701,Yazar: Feyza
8702, 
8703,"AKP’nin 40 saniyelik reklam filminden bahsediyorum. Filmdeki oyuncu, 90’larda İmam Hatip’ten mezun olmuş bir kadını canlandırıyor. Kadın katsayı engeline rağmen başarılı olmuş, üniversiteyi kazanmış, lakin ikna odası engeline takılıp ‘evine’ dönmüş. Sonra ne mi olmuş? AKP, beyaz atıyla gelmiş, yasağı kaldırmış, hayat bayram olmuş. Onlar konuşmuş, AKP yapmış."
8704,"Reklamın da siyasetin de dilinin yalan konuşmasına alıştık da, insan kendine dair, içinden geçtiği durumlara, duygulara dair bir hikâye duyunca bir duraklıyor. Yahu diyor, böyle miydi bu hikâye? Böyle başladıysa da, böyle mi sürdü, böyle mi bitti bu hikâye?"
8705,"Bu reklam filmini izlediğim ilk andan itibaren, AKP’nin yine sahneyi işgal ettiğini, rol çaldığını, hayatlarımızın üstüne bir kez daha bastığını hissettim. Bu anlatılan bizim hikâyemiz değil."
8706,"Başörtüsü yasağı, Şubat 97’de başlamadı, çok daha uzun bir tarihi var. Başını örten kadınların kızları olarak ve başını örten kadınlar olarak çok katmanlı ayrımcılıklar yaşadık. Hayatlarımız başımızdaki örtü üzerinden şekillendirildi, zamanımız daraltıldı, düz yolu bırakıp dar patikalardan dolaştık. Birçok kadın eğitim ve iş hayatından dışlandı, dünya düzeninin “bir şey yap ki bir şey ol” çağrısına karşılık veremediğini hissetti. Birçokları evlerinde ya da bulabildikleri başka alanlarda üretken olmaya çalıştılar. Ya da daha önce Huri’nin yazdığı gibi hayatları üniversite kapısında ikiye bölündü."
8707,"Bütün bu yaşananları tek bir cümleyle özetlersek: başörtüsü yasağı bizi, kıyafetini dini norma göre şekillendiren kadınları, ‘başörtülü kadın’ yaptı. Önümüze lanet gibi eklenen bir sıfatla yaşadık, yaşıyoruz hala. Yanlış anlamayın. Lanet başımızdaki örtüde değil, hepimizi tekil bir sıfat tamlamasına dönüştüren gündelik analiz, yargılama ve aşağılamalarda. Mağdur olan/mağdur edebiyatı yapan, dışlanmış/fazla görünür olmuş, çirkin/fazla süslü vs. vs. Gün geçmiyor ki sağdan, soldan, ulusalcı muhafazakârdan, dindar muhafazakârdan kim olduğumuza, ne yaşadığımıza dair bir analiz duymayalım."
8708,"Elbette bu analizlerin hiçbiri, AKP reklamındaki o ‘uzun mücadelelerden sonra’ ifadesinin altını dolduramıyor. Zira başını DA örten kadınlar, sadece ikna odalarında mücadele vermediler. Biz üniversite kapısında bizi eve göndermek isteyen İslamcı erkeklere karşı da mücadele verdik. Ben üniversiteden sonra akademik kariyere devam etsem mi diye düşünürken, şimdilerde başbakan olan bir akademisyenin, ‘kız öğrencilere yatırım yapamıyoruz, ilerde evlenir, çoluk çocuğa karışır, verimli bir akademik çalışma yapamaz’ yorumlarına maruz kaldığımı dün gibi hatırlıyorum."
8709,"Dahası da var. Biz bir grup kadın “başörtülü aday yoksa oy da yok” kampanyası yaptığımızda, yine bu reklam filmini çeken parti tarafından, şimdi varlığı bile ‘şüpheli’ hale gelen Ergenekon örgütüne destek olmakla suçlandık."
8710,"Peki diyeceksiniz ki iktidar partisi başörtüsü yasağını kaldırmadı mı? Evet, kaldırdı. Hatta bu arada bir de kapatma davası geçirdi. Sonra davadan güçlenerek çıktı. Her seçim döneminde başörtüsü yasağının üstüne başka türlü basarak yükseldi. Başını örten kadınların hayatları ezildikçe o yükseldi."
8711,"Bunun en sarih ve fakat en acıtıcı örneğini Gezi’de yaşadık. Sokağa Gezi’nin rüzgârıyla çıkanlar arasından bir kısım insanın sözlü ve fiziksel saldırılarına maruz kalan kadınların hepsini yalancı çıkaracak bir yalan operasyonu yaşadık. Belki yaşanmış, belki de hiç yaşanmamış bir taciz/sataşma olayı, Türkiye’de sokağa çıkan muhalefeti karalamak, en çok da Müslüman muhalefeti sindirmek için kurgusal bir anlatıya dönüştürüldü. Devlet muhakkak ilk defa yalan söylemiyordu, lakin söylenen yalanla yine başını örten kadınların sırtına basarak güçlenme hedefleniyordu. O günlerde ve sonrasında bize yaşatılanları hatırlamak bile istemiyorum."
8712,"Şimdi ‘başımıza’ özgürlük getiren devlet aynı anda elimizi kolumuzu bağlıyor. AKP yaşadıklarımızı belli biçimde hatırlayalım istiyor, hep bizi tekilleştiren bir sıfatla dolaşalım; hep geçmişi yeniden yeniden yaşayan ‘başörtülü kadın’ olalım istiyor. Dahası, bize açtığı yeni ihtimaller içinde yine de evi tercih edelim istiyor. Yukarıda bahsettiğim, şimdilerde başbakan olan akademisyen, kadınlara ‘hayatın doğal akışını değiştirmeyecek’ şekilde siyasete katılmalarını salık veriyor. Yarı zamanlı, taşeron, güvencesiz şartlarda çalışan kadınların; evde çocuk ve yaşlı bakımı gibi işleri doğal bir şekilde üstlenen kadınların ise bu hikâyede zaten yeri yok. Onlar için yeni bir Türkiye yok. Biz konuşuruz, onlar yaparlar."
8713,"Bütün bu resimde, bir kısım muhalefetin, bizleri ‘başörtülü kadın’ sıfat tamlamasına kıstıran olaylar ve durumlar hiç yaşanmamış gibi davranmamızı istemesi/beklemesi ise ayrı bir yazının konusu."
8714,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8715,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8716,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8717,Yazar: Fatma Büşra Helvacıoğlu
8718,
8719,"CHP’nin seçim kampanyasının reklâmları çarpıyor gözüme bir süredir. İçlerinden birinde veya birkaç tanesinde Türkiye’nin yaşanılabilir bir ülke olmaktan çıktığından bahsediliyor. Kendi yakın çevremden de duyuyorum bu tarz şeyleri. Bir kısmı buradan gitmenin yollarını ararken, bir kısmı da kendi hayatında kötü giden hemen her şeyi memleketin çekilmezliğine bağlayıp duruyor."
8720,"Dikkatimi çeken şey bunu söyleyen insanların genellikle Türkiye’de iyi bir şeyler yapabilecek, piyasada veya akademide yükselebilecek/yükselmiş, kendisine istediği gibi bir yol haritası çizme şansına sahip, yani aslında burada vasatın üstü standartlarda yaşayabilecek kimseler olması. Varoluşsal sıkıntıları sebebiyle alternatiflerden alternatif beğenmeyenler değil de, bu ülkede yaşamakta gerçekten zorlananlar, mesela boğaz tokluğuna 20 saat çalışanlar, yedi-sekiz çocukla tek göz odalara sığışanlar, gün boyu işyerinde geceleyin evde ölesiye çalışıp bir de kocasından dayak yiyen kadınlar sabahtan akşama Türkiye’nin kendilerini ne kadar daralttığından bahsetmiyor. Biraz daha genelleştirip söyleyecek olursak bu ülkeyi çekilmez bulanlar belirli bir statüye sahip, belirli bir düzeyin üzerinde para kazananlar ekseriyetle. Siz yaşayamıyorsanız, yani belirli imtiyazlara sahip insanlar olarak yaşayamayan sizlerseniz, milyonlarca insan ne yapsın diye sorasım geliyor."
8721,"Yaşayamamalarının sebebi de geri kalan insanların kendilerini hiç anlamaması oluyor. Kendi baktıkları yerden bakmayan, aynı söylemleri kullanmayan, günlük hayat mücadelesi, maişet derdi içerisinde kendisini dinleme lüksü olmayan insanlara bilinçsiz ve anlayışsız yaftası yapıştırınca kendilerini temize çekiyorlar belki ama sömürü, çalışma saatleri, adaletsizlik azalmıyor."
8722,"Bahsettiğim söylemlerle, CHP’nin “Bu ülke yaşanılabilir olmaktan çıktı” sloganı aynı kaynaktan besleniyor. CHP nasıl ülkenin gelmiş olduğu noktada hiç payı yokmuş gibi, devlet 2002 yılında zuhur etmiş gibi, yolsuzluk, rüşvet, yoksulluk yeni ortaya çıkmış gibi davranıyorsa; sahip oldukları imtiyazların kimlerin emeği üzerinde yükseldiğini görmezlikten gelen, mevzu bahis emekçileri ve tabii halktan insanları sürekli ezen züppeler de aynı zihniyetin takipçisidir gözümde."
8723,"Ancak gelgelelim ki söz konusu reklâmların bu züppeliği aşan bir tarafı var. Kampanyayı Ali Taran yürütüyor. Kapitalizmin en sinsi araçlarından birisi olan reklâmın yararlı ve ahlaklı bir şey olmadığını hepimiz biliyoruz, elbette. Reklâm dediğimiz metin türünün her şeyi satmak ve algı yönetimi yapmak üzere tasarlandığını da. Fakat bu reklâmlarda satılmaya çalışılan şey yenilir yutulur gibi değil. Ali Taran milyonlarca dolarlık teknesinde keyif çatıyor, Türkiye’nin en güzel koylarında demirliyor, kaymağın da kaymağını yiyor ve milyonlara “Bu ülkenin yaşanılabilir olmaktan çıktığını” satıyor."
8724,"Artık bu adi dolandırıcılık mıdır, nitelikli dolandırıcılık mı, ona da siz karar verin."
8725,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8726,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8727,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8728,Yazar: Feyza
8729, 
8730,"2012’de Pozantı Cezaevi’nde, “taş attıkları” gerekçesiyle tutuklu bulunan dört çocuk sayesinde, devlet memurlarının cezaevindeki Kürt çocuklara sürekli ve sistemli olarak tecavüz ettiklerini öğrendik. Hakkında taciz ve tecavüz suçlaması bulunan devlet memurlarına karşı açılan dava takipsizlikle sonuçlanırken, devlet memurlarını ihbar eden çocuklar “devlet malına zarar vermek” gerekçesiyle müebbetle yargılanıyorlar."
8731,"Şubat 2015’te gazetelere ve bilgisayar ekranlarımıza başka bir haber düştü. İzmir Şakran Çocuk ve Gençlik Kapalı Ceza İnfaz Kurumu’nun, basına sızdırılan iç yazışmalarından, cezaevindeki mahkûm çocukların birbirlerine tecavüz ettiklerini öğrendik. Sonunda cezaevi müdürü bu yazışmalar nedeniyle başka bir kuruma sürgüne gönderildi. "
8732,"Bu hafta ise yine Şakran Cezaevi’nde üç hamile tutuklunun cezaevinde kötü muamele gördüğü ve hücreye kapatılarak sağlık hizmeti almasının engellendiği haberi geldi. Haberin yayılmasının ardından cezaevini ziyaret eden heyetteki avukatlardan Erdoğan Akdoğdu’nun görüşme notlarından öğrendiğimize göre, cezaevine girdiklerinde hamile olduklarını söyleyen çocuklar, tek kişilik hücrelerde değil, 3 kişilik odalarda 6 kişi, 4 kişilik yatağı paylaşarak kalıyorlar. Yine avukat notlarına göre, hamile tutuklular, hamilelik kaynaklı rahatsızlıkları için sağlık hizmeti alamadıkları gibi, şikâyet ettiklerinde kötü muamele görüyorlar."
8733,"Şakran’da olan her şey şu anda aldığımız duyumlardan ve aldığımız duyumlara verdiğimiz anlık tepkilerden ibaret. Yukarıda bahsettiğim her bir olay basına yansıdığında sosyal medyada büyük bir infial oldu. Hâlbuki cezaevi denen yerde, hem çocuklar hem yetişkinler için her türlü kötü muamele, şiddet ve şiddetin özel bir biçimi olarak taciz ve tecavüz, rutinin bir parçası. Pozantı ve Şakran mağdurlarını henüz birebir dinleme şansımız olmadı. Ancak Amerika Birleşik Devletleri’nde cezaevlerinde kalmış iki mağdur ve bir uzmanın anlattıklarının olanları anlamamızda aydınlatıcı olabileceğini düşünüyorum."
8734,"İlk defa 12 yaşında cezaevine konulan Troy Eric Isaac, hücre arkadaşı tarafından, diğer tecavüzcülere karşı kendisini korumak karşılığında cinsel ilişkiye zorlanmış. Ancak bununla da kalmamış, kendisine tecavüz eden hücre arkadaşı, sözünde durmamış. Isaac, defalarca başka mahkûmların tecavüzüne uğramış. Cezaevi çalışanlarına intihara eğilimli olduğunu ve hücreye konmak istediğini söylemiş, ancak kabul etmemişler. Tecavüzler devam etmiş."
8735,"18 yaşında cezaevine konulan John Lash de, tecavüzün cezaevindeki yaşam döngüsünün ayrılmaz bir parçası olduğunu, 19 yaşında girdiği, hastaneden bozma bir cezaevinde yaşayarak öğrenmiş. Lash’in anlattığına göre, yaşı büyük mahkûmlar, daha genç ve yeni gelmiş olanları korumak vaadiyle düzenli olarak cinsel ilişkiye zorluyorlar. Cezaevi çalışanları da mahkûmları benzer şekilde istismar ediyorlar. Lash’in dikkat çektiği önemli bir nokta ise, kadın cezaevi çalışanlarının da erkek çocuk mahkûmları istismar ettikleri. Lash, bu ilişkilerin zaman zaman gönüllü ve karşılıklı olduğu iddia edilse de, gardiyan-mahkûm arasındaki eşitsizlik ve bilhassa mahkûmun çocuk yaşta olduğu göz önüne alınırsa, gönüllü ve karşılıklılık iddialarının kabul edilemeyeceğini söylüyor."
8736,"Girls Health and Justice Institute’un yöneticisi Leslie Acoca ise genç kız tutukluların durumu hakkında, Şakran cezaevinden gelen haberleri daha iyi anlamamızı sağlayacak noktalara dikkat çekiyor. Acoca’ya göre cezaevinde işkence her zaman görünür değil. Amerika Birleşik Devletleri’nde ağırlıklı olarak erkekler/erkek çocuk tutuklular için dizayn edilen hapishane sisteminde özellikle genç kızların sağlık hizmetlerine erişimi çok zor. Cezaevine konan genç kızlar arasında hamilelik (cinsel saldırı, istismar ve fuhuşa zorlama nedeniyle) oldukça yaygın, ancak bunun verdiği fiziksel ve duygusal zarara karşılık gelecek bir sağlık hizmeti yok."
8737,"Elimizde, yukarıda bahsettiğim kötü muamele ve işkence biçimlerinin Türkiye için de geçerli olduğunu doğrulatacak kadar yeterli veri yok. Bu verilere henüz ulaşamayışımız ve “Şöyle olmuş böyle olmuş” gibi resmi olmayan, kulaktan kulağa yayılan bilgilerle yetinmemiz başlı başına sıkıntı. Bunu bir tarafa koyarsak, eldeki hikâyelerin benzerliği ve Şakran cezaevinden gelen son yardım çağrısı, bu konularda ABD’den hiç geri olmadığımızı düşündürüyor. Çocuklar cezaevlerinde tecavüze uğradılar/uğruyorlar, tutuklu çocuk ve gençler birbirlerini istismar ediyorlar; cezaevi çalışanları işkenceden ceza almıyorlar, ancak devletin açığını göstermekten sürgün ediliyorlar. Sağlık hizmetine ihtiyaç duyan genç kızlar ve kadınlar bundan uzak tutuluyor, gizli ve açık işkenceye maruz bırakılıyorlar."
8738,"Bunları yan yana koyduğumuzda, duyduğumuz haberlerin anlık, sansasyonel durumlar olmadığını, hatta bu kapatma ve işkence biçimlerinin, güvenlik esaslı toplumsal düzenlerin bir parçası olduğunu görüyoruz. Bu noktada sormak istediğim soru şu: Bu kapatmalar ve cezalandırmalar neden oluyor? Bu çocuklar bu muameleyi hak edecek ne yapmışlar? Ulaşabildiğim en yeni veriye göre, Adalet Bakanlığı’nın 2014’te açıkladığı verilere göre, Türkiye’de 12-17 yaş arası 1794 çocuk tutuklu ve hükümlü, 18-20 yaş arasında ise 7018 tutuklu ve hükümlü var. Bu çocuk ve gençlerin çoğu hırsızlık nedeniyle tutuklanmışlar. Gasp, yağma, cinsel suçlar ve adam öldürme de çocuk ve gençlerin tutuklanma nedenleri arasında. Adalet Bakanlığı’nın gruplandırdığı bu veriler altında nasıl hayatlar var, bunu da bilmiyoruz. Hırsızlık zaten başlı başına muğlak bir başlık, ancak ben bilhassa yağma kategorisini çok merak ettim, altında nasıl durumlar ve gerekçeler var?"
8739,"Bu noktada sorulacak bir diğer soru da şu olmalı: Çocukların kapatılması ve bedenlerinde sürekli kendilerine isnat edilen suçların yeniden yeniden kazınması, onlar için bir iyileşmeye neden oluyor mu? Devletin güvenlik söylemiyle getirdiği her yeni düzenlemenin, içeriyi ve dışarıyı daha da güvensiz kıldığı, suçlulaştırılan çocuk ve gençler için hayatı daha da sürdürülemez kıldığı aşikâr. Bu durumda devletin sadece disipline etmediğini, aynı zamanda bazı çocukları güvenlik sisteminin devamı için suçlu rezervinde tutmak istediğini anlamak zor değil."
8740,"Diğer bir soru ise şu: Çocuk cezaevleri, dışardakiler için sokağı ve dahası evlerimizi daha güvenli kılıyor mu? Çocuklara işkence edip, tecavüz edip, evine gelip, duşunu alıp, çocuklarıyla sofraya oturan erkeklerle ve kadınlarla aynı hayatı yaşıyoruz. Onların hayatının devamı devletin de devamlılığı anlamına geldiği için, devletle sırdaşlıklarını sürdürdükleri sürece cezalandırılmıyorlar. Cezasızlık, sokağı güvensiz kıldığı gibi, bir kader gibi sürekli devletin, “normal hayat” kurgusunun dışında bırakmak istediklerinin tepesine yeni cezalar, sürgünler ve işkenceler olarak dönüyor. Dolayısıyla güvenlik, bize söylenen en büyük yalanlardan birisine dönüşüyor. Güvenlik ancak suçlulaştırılanların ayrıştırılıp kapatılmasıyla mümkünse, kapatma hep devam edecektir. Kapatmanın devamı için sokak her zaman biraz daha güvensiz kalmalıdır."
8741,"O zaman bir soru daha soralım: Biz milletçe herkesin birbirine güvendiği büyük bir aileysek, neden millet kurgusuna uymayanlar hep cezalı? Biraz daha açarsam, istismar edilen çocuklar, cinsel saldırıya ve istismara maruz kalan kadınlar, çocuklar, gençler, çatışmanın/savaşın içine doğanlar, yoksullar aynı zamanda güvenlik sistemi içinde kapatılmaya en müsait, kapatıldıkları yerde işkence ve saldırıya en çok maruz kalanlar oluyorlar? Şakran cezaevinde neden çocuk yaşta hamile kalmış tutuklular var ve nasıl oluyor da mağduriyetleri aynı zamanda suçları oluyor? Mevcut durumlarıyla ilgili sağlık hizmeti almak bir tarafa, üstüne bir de işkence ve kötü muameleye maruz bırakılıyorlar? Her durumda nasıl suçlu tarafa düşüyorlar?"
8742,"Cevabı bu yazıda olmayan bir soru daha var: Bu koşullarda, cezaevinde tutulan çocukların durumunun iyileştirilmesi için kime çağrı yapacağız? Uzun süre siyasi bir suçlu olarak cezaevinde kalmış ve siyasi tutukluların serbest kalması için mücadele vermiş olan Angela Davis’in ABD için söylediğini, Türkiye için de söylemek mümkün: Güvenlik gerekçesiyle kapatmaların devamı için, mevcut güvenlik odaklı sistemin devamı için oy veriyoruz, bunun bir parçasıyız. ABD’de hapishane sistemi nasıl siyahların suçlulaştırılmasına yarıyorsa, yaşadığımız toplumsal düzende başka kapatmalar da ırkçı ve cinsiyetçi ayrımcılıkların uzantısı olarak iş görüyor. Mesela çocuklarımızın güvenliği için onları yeterince güvenli bulmadığımız çocuklardan uzak tutuyoruz. Güvenli mahalleleri, siteleri ve okulları seçiyoruz. Büyük hırsızlıkları görmezden gelmenin yolunu bulurken, kırmızı ışıkta mendil satan çocuktan bile kendimizi koruma çabasındayız. Cinsel şiddeti namus söylemiyle kapatarak, kız çocukları ve kadınların güvenli/namuslu alanın dışına çıktıklarında kötü muameleye maruz kalmalarını, daha “kabul edilebilir” buluyoruz. Hepsinden önemlisi, devleti koruma gerekçesiyle alınan güvenlik önlemlerini sessizce tasdik ediyoruz. Çocukların bedenlerine ve hayatlarına verilen her türlü kalıcı darbede, dışarıdakiler olarak payımız var. Cezaevi, hayatın askıya alındığı bir yer olduğu kadar, yaşadığımız hayatın bir uzantısı. Devletin büyük ailesinde, her an cezalı tarafa geçebileceğimiz bilgisiyle, yerimizi bilerek yaşadığımız müddetçe, Şakran’da, Pozantı’da ve diğer cezaevlerinde sistematik şiddete maruz kalan çocukların kaderi de değişmeyecektir."
8743, 
8744, 
8745, 
8746, 
8747, 
8748,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8749,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8750,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8751,Konuk Yazar: Evil Queen
8752,
8753, 
8754,"Günlerdir aynı kadını sosyal medyada görüyorum. Videoları Twitter’da ve Instagram’da (ki kendisi en tatlış, çiçek böcek sosyal medya ağıdır) dahi kimi zaman dalga geçmelerle, kimi zaman da hakaretlere eşlik eden küfürlerle paylaşılıyor. Video, evlilik programına katılan bir kadının “Senin aklın kesiyor mu benim benzinimi, aksesuarımı karşılayabileceğine. Ben aksesuarına düşkün kadınım 2.5 bin tl bana hayatta yetmez.” gibisinden laflar edişini kapsıyor, evet kadının üslubu küçümseyici ve benim için de bir hayli sinir bozucu."
8755, 
8756, 
8757, 
8758,"Fakat, onun muadili bir şeyler isteyen herhangi bir erkeğin böyle malzeme edilmemesi benim için daha sinir bozucu aslında. Hadi ama hiç mi görmediniz şişmiş egolarıyla, evleneceği kadına dair absürt beklentileri olan adamlar? Beyimiz kendinden memnun olmanın doruklarında evlilik programında sunucuya; evde annesine; Twitter’da takipçilerine ideal kadınını anlatıyor. Yaşına başına bakmadan genç kadınlarla evlenmek isteyenlerden, eşinden tam donanımlı ev robotu nitelikleri bekleyenlere kadar bir sürü şey var ve hiçbiriyle böylesine dalga geçildiğine şahit olmadım. Televizyondaki kadının videoları “2,5 milyarın yetmediği karı” gibi başlıklarla paylaşılırken; evlilikten beklentisini sabahları çay dolduracak biri, kahvaltısının hazırlanması, çorapların yıkanması gibi tarifleyen ya da “X yemeğini yapamayan kızla evlenmem.” diyen erkeklerden hiçbirine;"
8759,"“Neden kendi işini kendin görmüyorsun?  “Hala bebek/çocuk gibi bakılmak mı istiyorsun, sen büyüyeli çok oldu ama?”  “Kendi işlerini yapmaktan bile aciz, hizmetçi arıyor.”"
8760,"gibi yorumlar gelmiyor maalesef. Kadın -belki- uç bir şeyler istediği zaman “doymak bilmeyen, şımarık, hırslı” damgasını yerken, erkekler pek garipsenmiyor. “Yapmasa daha iyi tabi ama, erkektir işte ister.” oluyor."
8761,"Aslında bu kadar uzağa gitmeye de gerek yok. Etrafımda evlilikten, düğün masrafından dert yanan, bu konuda yazan çizen bir sürü insan var. Evlilikte kız tarafının ya da bazen sadece ailelerin gelenek adı altındaki taleplerini, harcamalarını, Müslümanların da bu denli tüketim ve israf yapmasını eleştiriyorlar. Kendilerine hak veriyorum tabi ki de, insanların nişan/düğün gibi olaylarda neden hep en güzel, pahalı ve gösterişlisini istediklerini, böyle isteklerle neyi yansıttıklarını ben de anlamıyorum şahsen. Sistem evlilik adı altında bir sürü harcamayı dayatırken ve “Düğün değil mi illa ki yapacaklar.” mantığıyla bir sürü şeyi fahiş fiyatlarla pazarlarken, amacı nikahın duyurulması ve eşe dosta yemek yedirmek olan düğünlerin geleneksel pek çok pratikten arındırılması gerekir. Fakat bu eleştiriyi yapan erkeklerin, düğün bitip aile kurulduktan sonra eşini; aileye hizmet etme, gelinlik vazifelerini yerine getirme gibi hayli geleneksel normlardan koruyup korumayacağından, dahası korumak isteyeceğinden emin değilim. Hiçbiri “Neden bayram sofrasında biz tüm erkekler otururken kadınlar yemeği hazırlıyor, servis ediyor ve sonra bulaşığı yıkıyor ki?” diye ya da “Neden benim eşim gelinliğini ispatlamak, ve bunun için biten çayı önce doldurmak için diğer komşunun geliniyle yarışa girmek zorunda ki?” diye dertlenmediği sürece bu gelenek eleştirisinin sadece kendi rahatına yönelik içi boş bir söylemden başka bir şey olmadığını düşünüyorum."
8762,"Kısacası her birimizin aniden aşık olmadığı sürece (ki böyle bir dünya da pek yok) gelecekteki eşinden, evlilik görüşmesinden kimi zaman geleneksel, kimi zaman cinsiyetçi, kimi zaman da hayli egoist ve gerçekdışı beklentileri var. Evlilik kurumu hele ki görücü usulüyle gerçekleşmişse tüm bunlardan soyutlanamıyor maalesef. Bu beklentilere dair eleştiri ve mizah, iki taraf için de yapılmadığı sürece, ben o evlilik programında “2.5 milyar bana yetmez.” diyen kadını gayet normal buluyorum ve bir yerlerde “Büyük gözlü, sarışın, yoğurt yapabilen ve genel kültürü olan bir kadınla evlenmek isterim.” diyen erkeğin karşılığı olarak görüyorum."
8763,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8764,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8765,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8766,Yazar: Rumeysa
8767,
8768, 
8769,"Oğlum, Kerem dünyaya geleli 7 gün oldu, evet tam tamına bir hafta. Bilgisayarın başına oturduğuma bile inanamadığım şu anlarda, normal doğum maceramı şimdi yazmazsam bir daha yazamayacağımdan, hem hafızamda hem de Reçel’de arşivleyemeyeceğimden çok korktuğumdan hemen başlıyorum. Kerem uyanana kadar yaklaşık 45 dk.’m var… Sanırım… :)"
8770,"Toplamda 6 buçuk saat süren, bunun da son yarım saati doğumun kendisi olan, görece zorlu bir doğum geçirdim. Keremciğimin pek dünyaya gelesi yoktu, döndü durdu, gelmemek için elinden geleni yaptı, doğum kanalını teğet geçmeye falan çalıştı ama sonunda annesinin inatçılığı, o son anda doğumhaneye gelen, melek falan olduğuna hala inandığım ebe ve özverili doktorum ve pek tabii ki Allah’ın izniyle dünyaya geldi."
8771,"Şimdi bile detayların çoğunu pek hatırlamıyorum aslında, ama sürecin belirli yerlerinde “Değer miydi lan!” dediğim çok oldu. Ne gereği vardı sanki bebek falan, kendini bu işkenceye maruz bırakacak ne vardı(!) Tabii insan o kadar komplike de düşünemiyor, o acı resmen ya 5. ya 6. boyut."
8772,"Ama süreç bitince ve şimdi evde bilgisayarın başına oturunca, sanıyorum ki kararımdan memnunum. Birkaç dikiş, biraz da tutuk kaslar dışında Kerem’le ve babasıyla beraber kuracağımız yeni hayata uyum sağlama konusunda hemen işe başlayabildik çok şükür. Ama mesele sadece bu değil. Mesele, doğumdan çıktığım andan itibaren tebrik üstüne tebrik almamda. Çok garip geliyor hala ama neredeyse ziyarete gelen herkes tebrik etti durdu beni, sanki dünyanın en komplike işini başarmışım gibi. “Zamane kızlarına” benzemiyormuşum hiç, tecrübeli annelere “taş çıkarırmışım”. Doğumhaneden bir çıkışım varmış, “muzaffer bir komutan” gibiymişim. Burada tebriklerin sebebi, o “kutlu” normal doğum neferlerinden biri olmuş olmam. “Korkaklık” yapmayıp, başka yöntemlere başvurmayıp, “paşalar” gibi doğurmuş olmam."
8773,"Şu an dönüp baktığımda, evet öyle “insanlar tarlada kendisi bile doğum yapıyor” basitliğinde bir eylem değil. Hayatımızın hiçbir döneminde ağrı sızıyı hayatımıza sokmak gibi bir gündemimiz yok, ilaçlar, doktorlar,… Böyle sterilize bir hayat yaşıyorken doğum cidden de bir “olay”. Ama hepsi bu. Tekrar da bakınca, bir kadının tercih ettiği takdirde hayatında birkaç kez tecrübe edebileceği bu olayın takdir tebrik vb.’ni ek olarak hak ettiğini düşünmüyorum. Ben kendi adıma normal doğum istedim, evet, ama bunun üzerine ne kadar düşündüm emin değilim. Bu tercihi bilinçli ya da bilinçsiz yapmış olmam da beni anne olan milyonlarca kadından neden ayrıştırsın anlamıyorum. Kadınların yaptığı her tercih, özellikle de doğum aşamasındaki tercihleri, birini diğerinden farklı kılmıyor. Kendimi kahraman gibi falan da hissetmiyorum. Zaten kadınların kendilerine ve etrafındakilere dair verdikleri her karar, düşündükleri ve bu doğrultuda gerçekleştirdikleri her eylem o kadınlara ayrıştırma ve kategorizasyon olarak dönerken, kahramanlık falan hissetmenin doğru olduğunu da düşünmüyorum. Kerem sağlıklı sıhhatli dünyaya geldi o kadar. Benim de bu konuda bir emeğim olduysa ne mutlu. Olmasaydı ya da başka bir sağlık nedeniyle olamasaydı da canım sağ olsundu."
8774,"Kısacası o normal doğum denen şeyin bana sorarsanız abartıldığı kadar bir olayı yokmuş. Bana kalırsa hamileliğin de çok bir “olay”ı yoktu da, o da başka yazıların konusu… 45 dk’m doldu, benden şimdilik bu kadar…"
8775,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8776,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8777,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8778,Konuk Yazar: Tinky Winky
8779,"Gözleri bağlı bir Müslüman genç caddede kolları açık bir şekilde bekliyor, önündeki kartonda ise “Ben Müslüman’ım. Bana sarılacak kadar güveniyor musunuz?” yazıyor. İslamofobiye karşı eylem yapan Avrupalı ve Amerikalı Müslüman gençlerin bu vidyolarını internette muhakkak görmüşsünüzdür."
8780,"Eylemler birbirine ilham verdi, farklı yerlerde benzerleri yapıldı. Dünya Müslümanları tarafından da övgüyle ve hatta gözyaşlarıyla karşılandı. Eylemin bir tür kutlu cihad olarak algılandığını dahi söylemek mümkün. Aşağıdaki versiyonu izlerseniz ne demek istediğimi daha iyi anlayacaksınız."
8781,https://www.youtube.com/watch?v=1Rb53aAPRBc
8782,
8783,"Burada bir durup şunu sormak gerekiyor: Yahu n’oluyoruz? Niye bir Allah’ın kulu da çıkıp bu genç erkeklerin, kadın erkek fark etmeksizin bedenlerini sarılınmak için teslim edişlerine, üstelik bir de bu önemsemeyişi ve teslimiyeti arttırırcasına gözlerini bantlayışlarına hayret etmiyor, tepki göstermiyor?"
8784,"Diyebilirsiniz ki, Avrupa’da, Amerika’daki nefret cinayetlerinden, “terör” korkusundan, minare referandumundan, burka yasağından, Müslümanları ülkelerine göndermek için sponsor arayan partiden falan hiç mi haberin yok? Elbette bunlar küçümsenecek şeyler değil ve bu konuda her türlü direniş saygıyı hak eder. Fakat o zaman ben de derim ki, ya eylemi gerçekleştiren genç bir Müslüman erkek değil de genç bir Müslüman kadın olsaydı, üstelik bir de tesettürlü olsaydı? İslamofobi gibi ciddi bir sorun varken Müslüman bir genç kızın gözlerini bağlayıp sarılma eylemi yapmış olmasını falan tartışmazdık (!) değil mi?"
8785,Yiğidi öldürelim ama hakkını yemeyelim. Böyle bir eylem gerçekleşse yine İslam dünyasının gözyaşlarının sel olup akacağından emin olabilirdik. Muhtemelen biraz farkla. “Başörtüsü mücadelesi bunun için mi verildi :'(” gibi…
8786,"Başörtüsünün daima bu tür bir manipülatif kullanım alanının olması bir yana, kabul etmek gerekir ki başörtüsü Müslüman kalmanın bir aracı oldu. Bir seküler nasıl giyiniyorsa tıpkısının aynısı giyinen ve görünen, kartonun üzerine yazmadıkça Müslüman olduklarını hiç kimsenin anlayamayacağı Müslüman erkekler ise görünmezdi. Müslüman kadınların aksine partiye, bara davet edilen, alkol teklif edilen, el uzatılan, sarılıp öpülen erkekler, çoğunlukla bu görünmezliğin sefasını sürdüler."
8787,"Gündelik hayatlarında “İslami olan”a dair bir tartıları olmayan, “Müslüman olmama”nın konforuyla yaşayan, sosyal yaşantılarında Müslümanlıklarına dair hiçbir hatırlatma ile karşılaşmayan bu erkekler; İslamofobi onlara aslında kim olduklarını hatırlattığında Müslüman olmuş oluyorlar. Erkekler etnik bir kimliğe sahip olur gibi “Müslüman” olduklarında ise haram, mahrem, mahremiyet gibi kavramlara artık sadece etimoloji bakmaya başlıyor."
8788,"Mahremiyete dair taleplerin gitgide daha gülünç bulunduğu, el sıkışmayı reddetmenin büyük cesaret gerektirdiği, “Free Hugs” tişörtleriyle önüne gelene sarılan sevgi pıtırcıklarından, tanımadığın birini öpme deneylerine dört bir yanımızın kuşatıldığı şu dünyada elbette ki mesele Müslüman erkeklerin görünmezliğinden ibaret değil. Zaten Müslümanlığın bir soybağına dönüşmesi de erkeklere has değil. Fakat burada bariz bir ikiyüzlülük olduğunu görmezden gelemeyiz."
8789,"Vidyoların bir versiyonunda şöyle çarpıcı bir sahne var: Gözleri bağlı Müslüman erkeğin yanına iki Müslüman genç kız yaklaşıyor. Kızlardan biri şöyle diyor: “Sana sarılamam, çünkü ben Müslümanım.” İnsan içinden “Öyleyse hanginiz Müslümansınız?” demeden edemiyor."
8790,
8791,"İslam’ın ne tek bir yorumu var ne de ben en doğruyu bildiğimi iddia edecek kadar deliyim. Sarılmaya, öpüşmeye, tokalaşmaya dair farklı görüşler pek ala mevcut olabilir. Fakat burada “Bana sarıl çünkü ben Müslümanım” ile “Sana sarılamam çünkü ben Müslümanım” arasındaki uçurum mezhep ya da yorum farklılığından falan kaynaklanmıyor. Ortada kadınların İslamı ile erkeklerin İslamını böyle taban tabana zıt düşüren bir yorum farkı mevcutken, hangisinin İslam olduğuna karar vermemiz gerekiyor."
8792,"Ya da soruyu şöyle somutlaştırayım: Hayat benim yolumu ileride İslamofobisi bol bir memlekete düşürürse, kentin meydanında gözlerimi bantlayıp kollarımı açarak gelen geçenden bana sarılmasını isteyeyim mi istemeyeyim mi? İstersem, benim vidyomun da arkasına duygusal bir Arapça ilahi koyup gururla paylaşır mısınız, paylaşmaz mısınız?"
8793,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8794,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8795,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8796,Yazar: Huri
8797,
8798,"Başlıkta yazılı olan gerçekten bir soru benim için. Hatta mücadele ayrı bir soru, “mücadelede değer hiyerarşisi olur mu” ayrı bir soru. Belki de zihnimde dönen soru işaretlerinin önüne yanlış kelimeleri diziyorum. Ama ben tartışmayı bir yerden kurmaya çalışacağım, ilerisini birlikte getirelim istiyorum."
8799,"Mücadele, mücadelemiz, mücadelelerimiz nerede ve neyle başlıyor; bunu bir düşünelim. Bu soruya hepimizin birkaç cevap birden vereceği muhakkak. Kurumlar, oluşumlar, cemaatler, cemiyetler, aile, sosyal medya vs. karşısında yahut içinde kendimizi tanımladığımız noktada başlıyor mücadelemiz desek yanlış bir şey söylemiş olmayız değil mi? (Ama eksiktir muhakkak.) Peki ben kimim diye sorsam ve şöyle yüzeysel bir sıralama yapsam;"
8800,İnsan
8801,Kadın
8802,Müslüman bir kadın
8803,Başörtülü Müslüman bir kadın
8804,"Heh, geldik zurnanın zırt dediği yere. Şimdi başörtülü Müslüman kadının mücadelesini konuşalım. Peki hangi başörtülü Müslüman kadının hangi mücadelesi? Tek bir başörtüsü mücadelesinden söz edebilir miyiz? Şöyleki meselenin serencamını hepimiz biliyoruz. Üniversitelerin kapıları başörtülü kadınlara kapandı. Bu kadınların bir kısmı okullarını terk edip evlerine döndüler, bir kısmı yurtdışına gitti, bir kısmı başını açıp okumaya devam etti. Her biri de tercihleri doğrultusunda bedel ödediler. (Bu elbette çok eksik bir anlatı, ama tartışmamız için yeterli.) Kimisi bu yasakla ansızın karşılaştı, kimisi yasağın içinde doğdu. Yasağın içinde doğanlar da kendilerince tercihlerde bulundular. Peruk, şapka… Okulun kapısına kadar örtülü gelip, eşiği örtüsüz geçme… Kimisi de başınıza çalın seküler kurumlarınızı dedi ve başka alanlarda ve platformlarda kendilerini geliştirmeyi tercih ettiler."
8805,"Bütün bu tercihler içinde yerine göre zorunluluğu yerine göre de belli imkanları ki biz buna kültürel ve ekonomik sermaye de diyebiliriz, barındırıyordu. Mesela maddi yönden yeterli imkanlara sahip olanlar ya da kendisine finansal destek sağlayabilcek sosyal ağa sahip kişiler okumak için yurtdışına çıkabiliyordu. Öte yandan ailesinin maddi imkansızlıkları nedeniyle bir meslek edinme zorunluluğu içinde olanlar bu tür imkanlara sahip olmadığı için başını açarak okumaya mecbur kalıyordu. İçinde zaman zaman imkan zaman zaman da zorunluluk barındıran bu tercihler hem hissi olarak hem de dayanışma açısından özneler arasında kırılmalara yol açtı. Bu kırılmalardaki önemli noktalardan biri de bu zorunlulukların, yükümlülüklerin ve sahip olunan sermayenin farkını gözetmeksizin kendi mücadelesini daha değerli kılma çabası olmuştur kanımca. En azından ben yaşadığım karşılaşmalarda bunu görüyorum. Çünkü zorunluluklara ve imkansızlıklara boyun eğip başını açarak üniversiteye girme eylemi kendi içinde mücadeleye dair bir işaret barındırmadığı gibi mücadeleden kaçmaktı; ancak sahip olunan sermayeyi kullanarak alın okulunuzu başınıza çalın diyerek yurt dışına çıkmak, başka kurumların faaliyetlerinde yer almak (bunu yapabilmek için de bu kurumlara ulaşabilecek sosyal ağa ve imkana sahip olmak gerekir) tam anlamı ile bir mücadele idi. (Aslında bir noktanın daha altını çizmem gerekiyor; benim burada bahsettiğim daha çok bireysel tercihler… Bir ağızdan çıkan sözle yapılan kitlesel tercihler hem siyasi hem sosyolojik açıdan hem de benim bu yazıda peşine düştüğüm soru açısından başka şekillerde tartışılabilir.)"
8806,"Benim başlıkta sorduğum soru tam olarak neyin mücadele olup, neyin olmadığına dair hükmün verildiği noktada başlıyor. Niyetim terazinin “hafif” tartan yerine ağırlık yapıp denge kurmak değil. Ödediğimiz bedeller yüzünden birbirimize ne kadar daha sırtımızı döneceğiz? Kimimizin bu yasak yüzünden üniversite hayatı gecikti, kimimiz “hayatı” geciktirmedi ama hayatı bir eşikle ikiye bölündü, kimimiz en onurlu mücadeleyi verdiğine inandı, inandırıldı ama diplomalılarla yanyana geldiğinde ne mücadelesi ne de kendisi onların yanında daha “itibarlı” oldu. Bu saydıklarımın hepsi de başörtülü olmanın bedeliydi, dolayısıyla ödenen her bir bedel başlı başına bir mücadeleydi. O halde birinin diğerinden daha değerli olduğuna nasıl hükmedebiliriz?"
8807,"Bu saydıklarım içinde benim de bir yerim var elbette. Ayrıntıya girmeye gerek, ama ben bu yazıyı on iki yaşından beri zaten bir eşikle ikiye bölünen hayatımı, “Başını okulda açıyorsun değil mi, okuyun okuyun profesör olacaksınız” diyerek çarpanlarına ayıran Müslüman eşe dosta ithaf edebilirim."
8808,"Yukarıda sürdürdüğüm tartışmaya ek olarak, başörtüsü meselenin sadece üniversitelerde kalmadığını da unutmamak gerek tabii. Başörtülü kadınlar bir yandan kamuda çalışma imkanı bulamazken, diğer yandan çalışma imkanı buldukları mecralarda emek sömürüsüne maruz kaldılar. Yanlış anlaşılmasın, burada madur edebiyatı yapmaya çalışmıyorum. Başörtüsü konusunda, kamuda da üniversitelerde de belli düzeyde bir esneklik olduğu aşikar. Fakat hala belli sektörlerde imaj vs. açısından sorunlar yaşandığını da gözlemliyoruz, duyuyoruz.  Bir yandan başörtülü çalışanlara dair vitrin kaygısı yaşanırken, diğer yandan zaten başörtülüsün bu sektörde başka bir yerde iş bulamazsın diyerek düşük ücretle çalıştırılan kadınların da olduğunu biliyoruz. Yani bir yerlerde başörtülü olmaktan dolayı örtük de olsa bir mücadele sürdürülüyor kanımca."
8809,"“Başörtüsü mücadelesi” söz konusu olduğunda tartışılan başka bir mesele de “Başörtüsü mücadelesi bunun için mi verildi?” sorusu. Bu yorum ile sosyal medyada paylaşılan bir kaç görsel görmüşsünüzdür sanırım. Tek bir başörtüsü mücadelesi var mı diye soruyordum ya, işte alın size başka bir başörtüsü mücadelesi. Yaşananlar, içinden geçilen politik ve sosyal süreçler başörtüsünü herkesin gözünde farklı bir temsile dönüştürdü. Hal böyle olunca herkes zihnindeki temsil üzerinden konuşmaya başladı. Bu temsiller üzerinden, başörtülü kadınların sosyal medya paylaşımları ve dahi profil fotoğrafları, katıldıkları sosyal etkinlikler vs. konuşulacak, tartışmaya açılacak, “başörtüsü mücadelesi” çerçevesinde tartılacak, eleştirilecek, yeri gelince yuhalanacak bir alana dönüştü.  Bunun kime ne yararı var, diye sormadan edemiyorum. Bu söylemin tamamında olmasa da, belli bir kısmında bir erkek parmağı görüyorum nedense! Yasağı hiç bir şekilde doğrudan deneyimlememiş, başörtülülerle gereken dayanışmayı kurup kurmadığı konusunda kendisine hiç özeleştiri yapmamış, günü gelmiş bundan nemalanmış, yerine göre sırtını dönüp yoluna gitmiş kişilerin mücadelenin üstüne konup kendine iktidar alanı yaratma çabası değilse nedir bu o halde?"
8810,"Geldiğim noktada şunları söyleyebilirim ancak. Bir şey olmak bir mücadelenin içine doğmak oluyor çoğu zaman, siz isteseniz de istemeseniz de… Ne olduğumuza dair mücadelemizi örtülü ya da açık bir şekilde veriyoruz zaten. Okulun kapısından geri dönmek de bir mücadeleydi, başını açıp eşiği geçmek de. Çünkü hayat sadece başörtülü kadın olmanıza imkan vermiyor. Başka zorunluluklar da var, başka varoluşlarımız da… Mesela başörtüsünden önce başka engellerle karşılaştığı için okuyamayan, çalışamayan başörtülü kadınları “başörtüsü temsili” ya da “mücadelesi”nde nereye koyacağız? Bu noktada belki üstünlük yarışına girmeden, ödenen bedelleri yarıştırmadan, imkanların, lükslerin hatta zayıflıkların farkına vararak frekansımızı biraz daha birbirimizi anlamaya ayarladığımızda mücadele(leri)miz daha sahih ve sağlam olacak."
8811,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8812,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8813,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8814,                                                                              Konuk Yazar: İrem
8815, 
8816,"Arada kalmanın o çekişmeli ruh halini hepimiz iliklerimize kadar hissetmişizdir. Lakin bu ülkede İslamiyet’i yaşamaya çalışan ve aynı zamanda dünya düzenini sorgulayan kadınlar olarak arada kalmak bizler için bir ikametgah olmuş durumda. Bir kitabı okurken kendinizle özleştirdiğiniz karakterin tanımlamalarına bir sayfada “Evet işte aynen öyle hissediyorum.” derken arka sayfada “Bunun durumla ne alakası var şimdi?” der gibi yaşıyoruz. Son zamanlarda bu hissi Reçel-blog okurken de yaşıyorum. Hepimizin hemfikir olabileceği başlıklar altından bambaşka sloganlara pencere açıyoruz. Bazen sırf yorumları okumak için dolaşıyorum sayfalarda, fikir farklılıklarını görme açısından çok geniş ve besleyici bir pencere oluyor bana. Fakat peş peşe gelen yazılarda “Üreten, sorgulayan fakat gelenekselci bir yaşam var olamaz.” fikrinin yerleştiğini sezinliyorum. Oysa annelerinden daha fazla eğitim almış, onlara benzemeyen fakat onlara öykünmekten de geri duramayan bir nesil olarak günlük hayatta “saçma” diye tabir ettiğimiz insanı boğan, haksız yere baskılayan düşünceleri çürütürken hak dediğimiz o gerçek çizgiyi korumamız gerekiyor. Bu gerekliliğin en büyük nedeni ise bizden sonra geleceklerin yani bizim yetiştireceklerimiz neslin o çizgiyi şahsen görmeyi bırakın üzerine yazılanları dahi okumadan büyüyecek olması. Nasıl ki toplumun temelini şekillendiren kadını daralan bir pencerede düşünmek mümkün değilse toplumdan soyutlanmış, tabiri caizse “kafasına göre takılan” bireylerle bir gelecek düşünmekte mümkün değil."
8817,"Toplumumuzda erkeklerin yaptığı ve yapmadığı her şeyin faturasının kadınlara kesilmesinden rahatsızız. Oysa kabullenemediğimiz asıl şey kadınların yakındığı çoğu şeyin yine kadınlar eliyle yapılıyor olması. Blogdaki birçok yazıda da ele alındığı gibi muhafazakar kesimin çektiği sıkıntılardan gelecek nesli korumak adına takındığı tavırlar sayesinde çarpık bir muhafazakarlaşma içerisindeyiz. Acaba özgürlük diye naralar attığımız şeyi limitsizlik olarak gördüğümüzden midir etrafımızdaki bu karmaşa? Eskiden kızlara, gelinlere koruma kisvesi altında uygulanan baskıcı tavırların kadın-erkek ilişkilerine dair oluşturduğu çarpık algı zincirlerini kırmak adına girişilen değersizleştirme çabalarının sonunda geleceğimiz yere de bakmalıyız artık. Aile içinde ve dışında kadınların nasıl davranması gerektiğine ilişkin örf, anane, töre, adet, gelenek gibi isimler altında birçok farklı çerçeve var. Çoğu temelsiz, yapıla gelmişliğinde İslamiyet’le arasındaki bağı koparmış şeyler. Edep, haya, görgü, ahlak nedense bunların gölgesinde kalmış hep. Peki bu yanlışlardan kurtulalım derken oluşturduğumuz yeni çerçevenin sınırları olmazsa nasıl bir ortak noktada buluşmayı bekliyoruz? Hele ki günümüzde” trend” denen şeyin gölgesinin her yeri kapladığını ve zifiri karanlıkta fil tasviri yapmaya çalıştığımızı düşünürsek, gelenekselci denilebilecek aile yaşantısından uzaklaşma konusunda gereğinden fazla bağrı açıklık yapmıyor muyuz sizce de?"
8818,"Ben şimdilik araftayım, hatta olması gerekeni sorgulayan biri olarak büyük ihtimalle her zaman da arafta kalacağım. Nasıl ki günümüzde yaşayan Müslüman bir kadın olarak her alanda hareketlerimin kısıtlanmasından, eleştirilmesinden,  üzerinden anlam çıkartarak tartışma üretilmesinden, haksız görülmekten, çaresiz bırakılmaktan rahatsızsam ve bunlara karşı duruyorsam, aynı şekilde ortak akıl anlayışının sınırlarını zorlayan “aşırı” diye tabir edilecek limitsizliklerden de rahatsızım. Hiçbir kadının yüksek tahsil görmek, çalışmak, evlenmek, çocuk doğurmak, mantı yapmak, hanım hanımcık olmak, modayla ilgilenmek gibi zorunlulukları olmadığı gibi hiçbir kadının da bunlar üzerinden insan sarraflığı yapmasını mazur göremiyorum. Tüm bunlar yüzünden elimize pankart alıp bir değişiklik yapmak için slogan atmaya başlamadan önce her konuya bu şerhi düşmek gerektiğini düşünüyorum."
8819,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8820,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8821,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8822,Yazar:Huri
8823,
8824, 
8825,"“Eşim gözüne yazık, niye yapıyorsun, diyor. Evet pek bir getirisi yok ama orada iki çocuk büyüyor, görüyorsun. Ne yapabilirim!”"
8826,"Bu sözler geçen yıl misafirliğe gittiğim yerde tanıştığım bir ablanın sözleri. Bir tekstil firması için parça başı bluz, tişört vs. süsleme işi yapıyor.  Her iş karşılığında sakız fiyatına denk düşecek bir ücret alıyor. Kocası ise asgari ücret ile çalışıyor. İlkokul çağında iki çocukları var."
8827,"Ablanın bu iki cümlesi onlarca tartışmanın kilit noktası ama bu tartışmaları tek seferde masaya yatırma imkânımız olmadığı için bir-iki noktaya değineceğim. Son dönemlerde; yoksulluk ve kadın, kadın istihdamı, kadın emeği, ev içi emek, esnek çalışma, sosyal politikalar ve bütün bu saydıklarımın neoliberalizm ile keşiştiği nokta üzerine önemli çalışmalar mevcut. Bu ablanın sözleri de bütün bu söylediklerim üzerine yazılıp çizilenleri bir yandan çok net ve çıplak hali ile resmediyor, öte yandan da nasıl bir yapının içinde bulunduğumuzu gösteriyor."
8828,"Kira, faturalar, çocukların okul masrafları… Bunların hepsi için para gerekiyor, o halde abla da “para” edecek bir şeyler yapmalı. Birçok kadının bu çıkmazın içinde olduğunu gören çakallar durumdan istifade etmenin bir yolunu buluyorlar hemen. Kadınların evde arz-talep ilişkisini düşünmeden, gündelik uğraş olarak kendileri için ortaya koydukları emeğe ve üretime akbabanın leşe üşüşmesi gibi üşüşmeyi iyi biliyorlar. O gün anlattığı kadarıyla zihnim beni yanıltmıyorsa, bu abla parça başına yirmi beş kuruş alıyorsa, bu işleri dağıtan adam bir buçuk lira alıyor. Evinin işlerini yapıp, çocuklarıyla ilgilendikten sonra kalan zamanda da bu işi yapacağını düşünürsek ablanın günde kaç tişört işlediğini tahmin edebiliriz; ne kadar “kazandığını” da."
8829,"Parça başı çalışmayla ilgili beni en çok vuran bu karşılaşma olmuştu. Ama kadının gündelik hayattaki üretimini bir “değere” dönüştürme çabasına çocukluğumdan beri şahidim. Evlerinde örgü örüp, el işleriyle uğraşıp, mantı vs. hazırlayarak para kazanmaya çalışan kadınlar tanımışızdır (Annem de hayatının belli bir döneminde dışarıya elişi yapmak diye tabir ettiği o işi yapmıştır). Mesela şimdilerde en vasatı bir-bir buçuk milyara kiralanan gelinliklerin  evde süsleme işini yapan kadınlar var. Bir gelinliğin süsleme işi bir- iki haftada bitiyor, bunun karşılığı da kırk lira oluyor."
8830,"Baştaki örneği verirken ortaya konulan üretimin ve karşılığının nasıl olduğunu biraz göstermeye çalıştım. Şimdi buradan başka bir noktaya geçmek istiyorum. O da kadının çalışması meselesi. Bu konuya dair en basit tartışmalardan, en üst düzey entelektüel veya dini tartışmalara kadar kadının çalışması ya da çalışmamasına dair sunulan argümanların aynı olduğu aşikâr. Lafı uzatıp, bu argümanları burada tartışmaya gerek duymuyorum. Sadece yukarıda örneklerini verdiğim kadınların bu tartışmaların içinde olmadığına işaret etmek istiyorum. Parçabaşı iş yapan kadınlar, merdiven silen kadınlar, gündeliğe giden kadınlar ve daha niceleri bu tartışmaların içinde yoklar çünkü toplumdaki iktidar ve sermaye “dengeleri” açısından bir tehdit oluşturmuyorlar. Öte yandan zorunluluktan dolayı içinde bulundukları bu durum, ucuz emek açısından mevcut çarkın avlamaya fırsat kolladığı bir şey. Buraya kadar getirdiğimiz meselede sadece evli kadınları ve onların aile geçimini sağlama noktasındaki çalışma durumunu ve zorunluluğunu konuştuğumuzu da üzülerek belirtmek zorundayım. Meselenin çerçevesini daha da genişletmek gerektiğinin farkındayım, fakat tartışmayı daha ziyade karşılaştığım durumlar üzerinden sürdürmeye çalışıyorum."
8831,"Nihai noktada, yoksul bir ailede kadının çalışma zorunluluğu kocası ile arasında bir dayanışma kurulmasını sağlayabiliyor. Ama yoksul olmayan kesimlerde mesele biraz daha farklı ilerliyor. Evin geçimi noktasında, kadınların zorunluluğu söz konusu olmadığı için “keyfî tercihi” tartışılıyor. Yoksul olmayan ailelerde kadınlara “Senin evi geçindirmek gibi bir yükümlülüğün yok, o halde evde otur ve diğer ‘yükümlülüklerini’ yerine getir” deniliyorken, yoksul bir ailede kadının çalışma zorunluluğu, çalıştığı koşullar hiç gündeme gelmiyor ve “kadının çalışması” tartışmalarında yer almıyor."
8832,"Buradan hareketle birincisi kadınlar arasında sınıf farkları olduğunu görmeyen ve kadının çalışması denilince yalnızca “beyaz yakalı” olarak çalışmayı merkeze alan tartışmaların nasıl kendi topuğuna sıktığını ve belirli kadınların hayatından, toplumun belli kesimlerindeki kadınlardan ne kadar kopuk olduğunu görebiliriz. İkincisi mücadelelerimizin de bulunduğumuz sınıfla çerçevelendiğini anlayıp, imtiyazlarımızın farkına varabiliriz. Mesela ben klavye başında yazımı yazarken, çok fazla sayıda kadın, tekstil atölyelerinde, evlerinde, tarlada çalışmak, üretmek ve mücadele etmekle meşgul. Bu yazıyla onlara en azından selam etmiş olalım."
8833,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8834,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8835,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8836,Yazar: Fatma Büşra Helvacıoğlu
8837,
8838, 
8839,"Ev kızlarını nasıl bilirsiniz? Muhtelif. Dışarıda çalışmayı tercih etmeyen, çalışmak istese de aile baskısından dolayı çalışamayan, evliliği aileden kurtuluş olarak görse de bir türlü kısmet olmadığı için hababam ev işi yapan ve denetim altında tutulan, bazen bunu bir hastalığa dönüştürüp bütün hayat enerjisini ev işi yapmaktan devşiren, kimi zaman dikiş-nakışlarıyla, yaptığı yemekleri dışarıya satıp para kazanan, bazen anne-babasından emanet kardeşlerine bakan, bütün evin düzeninden sorumlu olan… Bense başka bir ev kızlığından bahsedeceğim."
8840,"Bir süredir müzmin ev kızıyım. Okulun, piyasanın, dışarıda hızla akıp giden gündelik hayatın bütün koşturmacasından uzakta; evin işlerini ve kendi işlerini hallettikten sonra sakin sakin çay içip, istediği şeyle uğraşan birisi yani. Evde durmanın pek de makbul olmadığı şu zamanda gönüllü ev kızlığının bazı tatlı yanları var."
8841,"Bir kere istenmeyen misafirden kaçış biletidir. Hepimizin sevmediği misafirler vardır. Ancak kariyer basamaklarını hızla tırmanan, pür makyajlı ve şekil saçlı ablalar attıkları her adımla ilgili sorguya çekilir, abiler ne zaman daha fazla para kazanıp ev taksidine girecekleri yönünde baskılara maruz kalırken beni kimse öyle uzun uzadıya sorgulamaz. Bu büyük rahatlıktır. Birkaç genel soruya cevap verdikten sonra gece boyunca sofra kurar, kaldırır, mutfağa koşar, çayları tazelerim. Yani mutfak-salon arası alan çoğu zaman kadınların ruhunu daraltan bir yer olurken, yetmiş kere yapılmış ve hiçbir amacı bulunmayan siyasi konuşmalara girmek istemeyen şahsım için bir özgürlük alanına dönüşür."
8842,"Salonda yapılacak iş bitti de evlilik ve para muhabbetlerinin yine beni bir yerimden yakalayacağını mı hissettim! Kendimi mutfağa kilitlerim. Mutfağa kilitler ve bulaşık yıkamaya başlarım! Düşünsenize bir, yıkanması gereken onca tabak, bardak, çatal, kaşık, kap kacak, tencereler vb. dururken ve siz bulaşık makinesi olmayan bir evde bütün bunlarla cebelleşirken kimse gelip de “Ne zaman evleniyorsun?”, “İşe girmeyi düşünmüyor musun?”, “Kaç para alıyorsun?”, “Görüştüğün kimse yok mu?” sorgulamalarına girmez, tuhaf yöntemlerle fikirlerinize meydan okumaya kalkmaz ve 25’in yüzde 25’inin dörtte üçü kaç eder gibi dahice soruların cevabını istemez. Hem bütün işler hallolur -işleri birisinin yapması gerekiyordur neticede ve anneniz bütün gün yemek yapmaktan yorulmuştur-, hem de “Bunun elinden hiçbir iş gelmiyor” diyen ev ahalisi ters köşeye yatar. İş yaparken kafamda beliren fikirler, yeni yazı konuları, efenime söyliyim öykülerden filan bahsetmiyorum bile!"
8843,"Tabii ömrü hayatımda işitemeyeceğim “Aman kızımız da pek hamaratmış” gibi cümleler de duyarım bazen iş güç arasında. İnsana bir iyi geliyor ki sormayın, anamın karnından hamur yoğurur halde doğmuş hissediyorum kendimi, sonra da bu “hamarat” lafının kadınlar daha çok iş yapsın diye hazırlanmış bir tuzak olduğunu fark ediyorum gerçi."
8844,"İşin şakası bir yana bu stratejiyi bazı ağır durumlarda da kullanmıyor değilim. Bütün sülale ağlıyorsa, evden ölü çıkmışsa, evde ağır hasta varsa kalkıp kesinlikle iş yaparım mesela. Mutfaktan salona, oradan diğer odalardaki misafirlere koşturur; sürekli sofra kurup kaldırır, insanlara bir şeyler ikram ederim."
8845,"Çünkü her zaman iş yapacak birilerinin olması gerekir etrafta; her durumda. Düğünde de, cenazede de, ilkbaharda da, sonbaharda da iş yapacak kadınların etrafta bulunması gerekir."
8846,Müzmin ev kızları cenaze evini toplarken hayatın devamlılığını sağlar yani biraz da.
8847, 
8848,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8849,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8850,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8851,Yazar: Feyza
8852,
8853,"Yakın zamanda doktora tezimi yazmayı bitirdim. Ya da bir yerde noktayı koydum diyelim. Bitirdiğimden beri Reçel’e uzatmalı öğrenciliğim hakkında birşeyler yazmak istiyordum. Kısmet bugüneymiş, ya da beni yazmaya sürükleyecek bir acı haberi, bir hocamın vefatını bekliyormuşum."
8854,"Ferhunde Özbay, nurlar içinde yatsın, Sosyoloji bölümüne ilk girdiğimde araştırma dersi veriyordu. Milli Eğitim’in özenle tıkadığı merak ve soru sorma kanallarımızı sabırla açmaya çalışan hocalarımızdandı. O zamandan itibaren ders aldığım birçok hocamdan ilhamla, sosyal bilimci/araştırmacı olmak nedir diye sorsalar “Soru sormayı bilmektir” diyebilirim."
8855,"Bütün bunları öğrenirken, bilhassa Sosyoloji bölümünün kadınları bana bir şey daha yaptılar. Soruları kendi hayatımdan ve kendi hayatıma doğru sormayı öğrettiler. Kendi çevremle, ailemle, mahallemle kurduğum ilişkilere başka bir gözle bakmayı, incelikle örülmüş araştırmalarının içeriklerini ve yöntemlerini öğrenirken öğrendim. Tıpkı gündelik hayatımızdan kazandığımız bir kadınlık bilgisi olduğu gibi, bu kadınlardan bir kadın araştırmacı olma bilgisi edindim. Feminizm de hayatıma böyle girdi: bir itirazın ötesinde, bir anlama çabası, kadınların hayatlarını, farklı mücadelelerini, erkeklerle kadınların birbirlerine göre konumlanışlarını, hayatı, bedenleri, hikâyeleri ve mekânı örmelerine dair soru sorma becerisi olarak. "
8856,"Böylece merakımın peşinden koşa koşa bugünlere geldim. Tabii şunu söylemek lazım ki, kadınların hayatlarının aşkını bulmak ve çocuk sahibi olmak, düzenli ve sürekli bir ev hayatı tutturmak, bu hayatın düzenini sarsmayacak işlerle ve belki yeterince imtiyazlıysa sanatla meşgul olmak dışında bir tutkusu ve hayali olması çok da kabul görmez. Akademik çalışma benim çevremde de zaman zaman böyle imkânsız bir tutku olarak görüldü. Çok sık olmasa da, belirli dönemeçlerde, genelde kadınlardan duyduğum “Çok da kendini işe güce kaptırma, hayat geçici” ya da “Dünyalık hırs o kadar iyi değil” gibi alttan alta gelen uyarı ve tavsiyeler, peşine düştüğüm işin kadınlar açısından pek de makbul olmadığının kibarca ifadesi değilse nedir? Bu sinsi muhalefete rağmen sebat ettiysem, akademinin kadınlarının, hocalıklarının yanında verdikleri ilham ve dostlukları sayesindedir."
8857,"Diğer yandan, bahsettiğim o sinsi muhalefetin işaret ettiği acı bir gerçek var: Akademi giderek dünyalık bir hırsa dönüşüyor. Yaklaşık 15 yıllık sosyal bilim eğitiminin ve başlı başına iki akademik araştırmanın sonunda, Türkiye’nin akademilerinde, kendi hayatımıza doğru, kendi hayatlarımızdan çıkan soruları cesaretle sormamızdan hoşlanılmadığını daha net bir şekilde görüyorum. Akademisyenlerden geniş zamanlı, hamasi ve güncel siyasete “başarıyla” eklemlenen cümleler beklenirken, Ferhunde Özbay gibi araştırmacıların yaptığı tarzda bir sosyolojinin ruhuna Fatiha mı okuyacağız? Araştırma sorularıyla, yöntemle, verilerle ve bunlara uğraşmanın bilgisiyle değil, devletin ve piyasanın akademiye ihale ettiği sorularla mı uğraşacağız?"
8858,"Bu şartlar altında zaman zaman da kendime soruyorum: Akademik çalışma gerçekten sırf merak için, gece uykularını kaçıran sorular için, bu soruları sormanın politik imkânları için, akademiyle gündelik hayat arasında, gündelik hayatla siyaset yapma arasında köprüler kurabilmek için yapılır mı? Buna değer mi/değdi mi? Bundan sonra bu mücadeleyi vermeye değecek mi? Üstelik ucunda gerçekten dünyalık bir ödül beklemezken? Öyle ya, üç yıl öncesine dek “teknik” nedenlerle üniversitelerde iş bulacağına dair hiçbir beklentisi olmayan bir doktora öğrencisiydim ben. Şimdiyse herkese açılmış gibi gözüken akademiden yana yine pek umudum yok. Gittikçe piyasalaşan bir akademide benim sorularımın ederi/değeri nedir, gerçekten bilmiyorum, böyle bir hesaba girmek bile canımı sıkıyor."
8859,"Ama yine de akademinin kadınlarının içime koydukları o iflah olmaz merak ve araştırma heyecanından memnunum. Yani tüm umutsuzluğa rağmen evet, bu çabaya değdi ve değecek. Doktora bittiyse de bildiğim ve yaşadığım haliyle öğrenciliğimi bitirmeye niyetim olmadığı gibi, akademinin kadınlarının açtığı yolun kapanmasına izin vermeye de gönlüm razı değil."
8860, 
8861,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8862,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8863,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8864,Konuk Yazar: Haşime Elif Kılıçaslan
8865,
8866,Annem ne güzel uyuyor. Hiç sesimi çıkarmıyorum. Halbuki uyanık olmasını isterdim. Benimle oynamasını. Beraber kahkahalar atmayı. Oysa tüm gün gelmesini bekledim. Annemi çok özlüyorum. Başkalarının evlerine temizliğe gidiyor annem. Çok çalışıyor. Çalışkan bir kadın o.
8867,Yalan söyledim. En çok anneme vurmamayı isterdim. Ben vurduğumda annemin “Olsun” der gibi merhametle bakan gözleri…
8868,"Babaannem camda. Yolu gözlüyor. Her zamanki gibi tedirgin. Bir camdan diğerine gidiyor. Dudakları sürekli kımıldıyor. Dua ediyormuş. Keşke Allah babaannemi bir kere duysa. Bizi herkes duyuyor, aslında. Komşular duyuyor. Polis amcalar duyuyor. Babamı götürüyorlar. Bazen. Sonra hemen geliyor babam. Daha çok kızıyor o zaman. Ama hiçbir şey değişmiyor."
8869,"Babaannem hızla içeri koşturdu. Anneme “Geliyor”, dedi. Hemen toparlandı annem. Karşılama ekibi olarak bekliyoruz. Geldi işte. Sürekli zile basıyor. Bir taraftan da kapıyı tekmeliyor. Çok korkuyorum. Annem de korkuyor. Babaannem de."
8870,"İçeri yalpalayarak girdi. Ayakta duramadı ve düştü, eyvah!"
8871,"-Senin yüzünden düştüm, pis karı!"
8872,"Çok bağırıyor, çok dövüyor annemi. Yorulduğunda beni çağırıyor. “Vur annene, vur!”"
8873,"Çok korkuyorum. Bağırıyor. “Daha hızlı, daha hızlı!” Sesi kocaman babamın. Sanki o bağırdığında tüm dünya titriyor. Geçen gün deprem oldu. Babam bağırdığında bence dünya daha çok sallanıyor."
8874,"Annemin üstü başı kan. Annemin çığlıkları rüzgârın uğultusu gibi. Ben vururken susuyor, bağırmıyor. Gözlerime bakıyor. Bazen de saklıyor; gözlerini."
8875,"Sonra karnı acıkıyor babamın. Yemek yiyor, tv seyrediyor. Ondan sonra benim uyumam gerekiyor."
8876,Annemi odada bırakıp yatağıma gidiyorum. Yatağımda çok titriyorum. Galiba ben çok üşüyorum. Genelde ağlarım. Çok sessiz ama.
8877,Sabah kalktığımda annem banyo yapıyor oluyor. Babaanneme soruyorum. Neden her gün annem banyo yapıyor?
8878,Babaannem utanıyor. Biraz da kızıyor. Çocuklar öyle her şeye karışmaz.
8879,"Babaannem bazen “Kızım sen kaç kurtul,” diyor."
8880,"Annem “Seni nasıl bırakırım. Önce seni sonra beni öldürür,” diyor. "
8881,"Ölümden çok bahsediyorlar. Korkuyorum, babam bizi öldürür mü?"
8882,                                                                 ***
8883,"Bu olayı dinlerken yutkundum ve Ece Ayhan’ın “örgütlenmiş sorumsuzluk” tanımını hatırladım. “.…yamuk ve yampiri bu dünya; tabii bana göre, tümüyle bir ‘kötülük toplumu’ ya da daha yetkin anlatışla, ‘örgütlenmiş sorumsuzluktur’.”"
8884,"Bazen sözcüklerimizi, cümlelerimizi abartılı bulan arkadaşlarımız oluyor. Kötülük toplumunu da üstümüze alınacak değiliz herhalde denilebilir."
8885,"Üsküdar’da sokakta kız arkadaşını döven genci seyredenlere “Bir şeyler yapsanıza, niye seyrediyorsunuz” dediğimde içlerinden biri “Belki namusudur” dedi. Erk sahiplik ve efendilik istiyor, sonra da itaat. Yine mi kadın cinayeti, aaa bu kadarı da olmaz artık dedikten hemen sonra hayatımıza kaldığımız yerden devam ediyoruz. Hiçbir sorumluluk hissetmeden. Steril, konforlu hayatlarımıza."
8886,"Oysa her şey yanı başımızda oluyor. Hepimiz sorumluyuz, hepimiz!"
8887,"Ortalama algıları kırmak, düşenleri kaldırmak zorundayız."
8888,"Bu diri diri gömülen kadınların, çocukların hikâyesi."
8889,"Bu sorumsuzluğumuzun, normalleştirdiğimiz kahrolası kötülüğün hikâyesi. Yapılacak çok şey var. Şiddetin üretilmesine zemin hazırlayan bir zihniyet var. Kaynak olan nedenleri kaldırmak, cinsiyetçi bakış açısıyla mücadele etmek ama hepsinin üstünde sorumluluk almak zorundayız."
8890,Diri diri toprağa gömülen kıza sorulduğu zaman;
8891,“Hangi suçtan dolayı öldürüldü?” Tekvir 8-9
8892,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8893,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8894,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8895,Yazar: Fatma Büşra Helvacıoğlu 
8896,
8897,"Bir süre önce annem öğrencilerinden birisinin babası tarafından okuldan alındığını söyledi. Velisi gerekçe olarak kızlarla erkeklerin birlikte öğrenim görmesinden rahatsız oluşunu göstermiş. Çocuğu erkek olsaydı yine böyle hassas olur muydu bilmiyorum. Annem sınıfımdaki en akıllı, en kafalı çocuktu diyor. Konuşkan da bir çocuk belli ki, babasının “marifetlerini” sayıp dökermiş. Çocukların kızlı-erkekli okumasından rahatsız babamız televizyondaki kadınları boş geçmezmiş mesela, Allah affetsin. Annem bunları anlatırken epey sinirliydi, çünkü adamla da saatlerce konuşmuş, kızını okuldan almasının çocuğa büyük haksızlık olacağını söylemiş, çok iyi bir öğrenci diye diretmiş, adam yine de yok demiş, kardeşim, siz orada kızlı-erkekli şarkı filan söylettiriyorsunuz çocuklara, böyle şey istemem. Bunları da duyunca belki dedik adam bir tarikata intisap etti de biz geri kalan fanilerin yolu yol değil, diye düşündü. Kızı da okuldan aldı. Bütün sülale eteğine yapışmış adamın ama bizimki Nuh demiş, peygamber dememiş. Çocuklar şarkı söylüyorlarmış, “güzellerde naz olur” diye bir söz geçiyormuş şarkıda, bu nasıl işmiş."
8898,"Neyse işte yasal olarak yapılacak her şey yapılmış. Okul müdürüne, kaymakama haber verilmiş. Takip etmekten başka yapacak bir şey de kalmamış. Bunları dinlerken cidden sinirlendiğimi hissettim. Demek ki eğitim hakkı diye bir şeye inanıyormuşum dedim içimden. Buna da sinirlendim. Eğitim dediğimiz şeyin içeriği belli ne de olsa. İdeolojik yüklemeler, sınıfsal yüklemeler, bolca propaganda ve benzeri. Bu kızın eğitimden alıkonulmasına sinirlenmiştim sinirlenmesine ama (içimdeki aydınlanmacı feministe merhaba deyin, ilk taşı da içinde aydınlanmacılık yatmayan atsın) bir taraftan eğitim denen şeye pek de inanmıyordum. Yani yarın birisi çıkıp eğitim kurumlarını (akademiyle birlikte) kökünden halledelim mi dese bana uyar kardeş diyecek militanlıktaydım. Dolayısıyla da bunun çocuk için ne kadar karanlık bir şey olacağından emin değildim. Annem de veliyi ikna etmeye çalışmasına rağmen, bana milli eğitime pek o kadar inanmadığını, bir rejimin bir şey, öbürünün başka şey dayattığını, çocukların ahlâklı yetişmesini sağlayacak bir düzen olmadığını söylemişti. Lafın kısası, demişti, “babasının ona vereceği eğitim bizimkinden daha mı kötüdür, bilmiyorum bunu.”"
8899,"Kafama takılan mesele şu: Çocuklar ailelerin malı değildir evet ama devletin de malı değildir. Çocuğuna devlet tarafından doğru bir eğitim verilmediğine inanan bir anne-baba, onu kendince daha iyi bir donanım için başka yerlere de sevk edemez mi? Devlet mi ailen mi deseler ailemin diyeceğini tercih ederim muhtemelen ama bu şimdi geldiğim yerle ilişkili bir şey. İkisini de tercih etmem diyenler olabilir, bu da biraz hayalperestlik. Uzayda mı yaşıyoruz? Hah, yaşamıyoruz değil mi. Lafı oraya getirecektim. Her birimiz belirli koşulların, belirli ilişki biçimlerinin, belirli bir ailenin ve sınıfın içerisine doğuyoruz. Hayat boyu yaptığımız her hareket de bir şekilde bunlarla ilişkili. Evet, devletin kötü politikalarıyla ailenin dayatmacı tutumu arasında kalan bir çocuk var, ama bu çocuk zaten belirli yaşa kadar hep sözünü ettiğimiz koşulların, ilişkilerin, ailesinin kendisine yüklediğiyle hareket edecek."
8900,"Yetişkin olduktan sonra da devletle olan ilişkimize göre, ailemizden birçok şeyi miras alarak devam ettiğimiz bir yol var. Bunu da biz seçmiyoruz. Sadece geçmişimizden ve toplumsal arka planımızdan hiç de bağımsız olmayan şekillerde bazı sapmalar, savrulmalar yaşıyoruz. Ancak bunları söylerken irade göstermenin önemini hepten reddetmiyorum elbette. Konforumuzu bozup, koşullarımızı aşmaya çalışarak, sorumluluk aldığımız her an umut var. Derdim herhalde, muhalefet ederken bile esen rüzgârlara bağlıyken, kendimizi haksızlığa karşı savunduğumuz noktalar bile geçmişimizle doğrudan ilintiliyken, yani ortada etkilerden bağımsız karar alabilen soyut bir birey filan yokken, eğitimi özgürlüğe giden yol olarak görüp yüceltmek. Eğitimi yüceltmek aslında bir yerde tek başına kurtuluşu da önermek demek. Tek başına kurtuluş ne demek?"
8901,Hikâyeni tek başına yazabilir misin meselâ? Bunun üzerinde duralım.
8902,***
8903,"Bu soruları hikâyesi devlet eliyle, doğrudan şiddet yoluyla sonlandırılan, tekrar tekrar öldürülen çocuklar için soramayız, soramıyoruz. Bunca sisin pusun, karanlığın, akıl almazlığın ortasında daha fazla konuşmak anlamsız gelebilir, geliyor da zaten, ama yine de son bir umut, ısrarla, söylemek lazım: Zulümle abad olunmaz. Çocukların her şeyden önce çocuk olamadığı bir dünyadan daha büyük zulüm de olmaz elbet."
8904, 
8905, 
8906,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8907,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8908,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8909,Konuk Yazar: Ülkü Tatar
8910, 
8911,"Üç sene önce taşındığımız mahallede gördüm. Anneler misafir olarak gittiği yerlerde kendisine uygun bir gelin ve oğluna uygun bir eş arardı. Özellikle bunun için toplandıkları bile olurdu. Bu uygun gelin adayının elinden her iş gelir olması, saygılı ve efendi, üstelik de belirli bir ailenin namuslu kızı olması onun en belirgin özellikleri arasındaydı. Uygun bulunan eş için erkeğin üzerine düşen de onaylamaktı. Bu zamanda böyle bir kız bulduğu için kendini şanslı bile hissetmeliydi."
8912,Gelin adayının okumamış (!) olmasına özen gösterilirdi. Çünkü bir genç kızın okumuş olması demek dinimiz açısından (!) fazlasıyla günahkar olduğuna işaretti. Hem de bir aile kurmak ve onu idare etmek konusunda yeterli olmadığını da göstermekteydi. Böyle kötü vasıflara sahip olmayan gelin hanımı anneler seçtiyse ailenin diğer üyeleri de onu koşulsuz kabul ederdi. Çünkü anne seçtiyse gerçekten vardı bir bildiği…
8913,Balkonumuzun çaprazında kalan binada gördüğüm komşunun kızı dikkatimi çekmişti. Hiç abartısız sabahtan akşama kadar evin gerekli gereksiz bütün işlerini yapardı. Bu bana bir şeylerle oyalanma hatta adeta bir şeylerden kaçış gibi geliyordu. Onun için çamaşır asma sadece diğer işlere geçmek için bir adımdı. Hiç durmaksızın her günü böyle geçiyordu. Kendine ait bir yatağı bile olmadığını biliyordum ve buna şaşırmamıştım bile. Onunda böyle bir beklentide olduğunu sanmıyordum çünkü onda kendine ait bir şeylerin olma arzusu yoktu. Böyle yetiştirilmişti çünkü.
8914,Yaşlı anne ve babasına yaptığı bu sınırsız hizmet ve verdiği hürmet beni derinden etkilemişti. Anneme onunla ilgili sorduğum soruların arasında ‘okutmamışlar onu da’ cevabını almak şaşırtmamıştı beni. Okusaydı şaşırırdım belki…
8915,Yüzündeki hüznün akşam hangi yemeği yapacağını bulamamaktan gelmediğini elbette biliyordum. Zaten hikayesini öğrenmem uzun sürmedi. Neden bir dakika bile durmadığını anladım çok sonra. Neden durup durup güldüğünü ya da herkes konuşurken neden uzaklara daldığını anladım.
8916,"Çünkü bir zaman gittiği evde misafirler arasında kayınvalidesi tarafından seçilmenin o şanssızlığını silmek için uğraşıyordu. Becerikli, namuslu bir kız olmanın övgüleri sebebiyle hayatını böyle şekillendiren şeyi düşünmek istemiyordu."
8917,"Kayınvalidesinin kendisi hamile kaldığı sırada ‘bu artık iş yapamıyor, bunu boşa’ cümlelerini eşine söylerken kaç kere duyduğunu bilmiyorum. Ama zor bir hamilelik geçirdiği ve dinlenmesi gerektiği halde kayınvalidesini memnun etmesi gerektiği ortadaydı. Memnun edilemeyen kayınvalidenin ona evde nasıl bir muamelede bulunduğunu da bilmiyorum. Fakat gelinine hamileliğinin son aylarına kadar anca dayanmış olmalı ki daha torunu doğmadan onu doğar doğmaz yanına alacağını ve kızı artık istemediğini, ailesinin gelip almasını istediğini dile getirmişti. Bunlar olurken kocası, karısı için hiçbir şey yapmadı. Kızın mazlum ailesi bile bir şey yapmadı. Bunu biliyorum çünkü ailesi için doğum olduğu sırada hastaneye sadece kızlarını almaya gittiklerini söylediler. Yapılacak ne olabilirdi ki başka? Hastaneye gidip kızlarıyla birlikte eve döndüler. Fakat o kendinden ve hatta her şeyden emin olan, onun için ‘insan’ kavramının ne ifade ettiğini merak ettiğim kayınvalidesi torununu alıp eve gelemedi. Bunlar olurken hiç sesini çıkarmayan tahminimce umrunda da olmayan oğlu vardı yanında eve dönerken. Bebek ise en güzel yere teslim edilmişti. Onun değerini en iyi bilen kendi yanına almıştı. Bir yanda gerçek annesini tanımadan büyüyen bir çocuk bir yanda canından bir parçasını arkada bırakmış bir anne olacaktı. Fakat Allah adaletini gösterdi. Kazanan kazandı. Kaybeden çok şey kaybetti."
8918,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8919,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8920,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8921,Konuk Yazar: Simurg
8922,
8923, 
8924,Olayı yaşadıktan çok kısa bir süre sonra bu yazıyı yazmaya karar verdim ve yazı yazabileceğim bir yer olması bile beni az da olsa rahatlattı. 
8925,"Baltalimanı kemik hastalıkları hastanesinden mr sonuçlarımı almış, neyim olduğumu anlamaya çalışarak bir sonraki durağa yani Necip Bey Bağı durağına doğru yürüyordum. Kaldırımlar biz yayalar için değil arabalar için var olduğundan zaten dar ve çift yönlü olan yolun kenarından kenarından yürümeye çalışıyordum ki, kocaman siyah bir jeep yanımda durdu ve içerisinde en fazla 40-45 yaşında olan bir adam, elinde cep telefonu bana doğru eğilip “Kızıııımm! Az önce eziliyodun haberin var mıııı?” dedi, yanındaki kadın da “Farkında mısınız acaba?” dedi. İçimden her ne kadar, “öncelikle ben senin kızın değilim üslubunu düzelt, sonra da senin elinde araba kullanırken cep telefonun olması normal, kaldırımlarda yığınla arabanın durması normal, buradaki tek anormallik benim yolun kenarından hızlıca yürüyor olmam yani öyle mi? Kendimi imha mı edeyim, buradayım ve durağa yürümem gerekiyor yolum da belli ne yapayım şimdi?” demek geçse de, demedim. Hiçbirini demedim, demek istemedim. Anlamayacağından ve bana çemkireceğinden o kadar emindim ki. Bu sefer daha çok öfkelenecektim. Altındaki arabası mı ona bu üslupta konuşma ve sağa sola bakmama hakkı veriyordu yoksa erkek oluşu mu bilemedim."
8926,"Daha henüz bu taze sinir bozucu olay üzerinde düşünürken ve durakta otobüsümü beklerken, bir başka siyah araba bütün durağı kaplayacak şekilde, yani öyle ki hiçbir aracın yanaşamayacağı şekilde, durdu. Üstelik bu araç az ilerde duruyordu zaten, otobüsümün geliş yönü olduğu için bu arabanın orda durur halde olduğunu görmüştüm. Oradan hareket edip 10 adımlık yerde hem de durağın önünde durdu. Durakta tek başımaydım. 10 saniye kadar ne olduğunu anlamaya çalışırken tedirginlik- korku arası karışık bir duyguyla, arabanın arka kısmının bittiği yer olan durağın hemen dışına kadar ilerledim ki içindeki adamla göz göze gelmeyeyim diye. Ben ilerler ilerlemez araç hareket etti ve o hareket ederken ben de hemen dönüp bariz bir şekilde plakasını aldım. Neyse ki, hemen otobüsüm de geldi ve binip yola koyuldum. Yolda kendi kendime “Acaba ben mi yanlış yorumladım?” diye sordum ama sonra durup düşününce bu olayın tacizden başka açıklaması olamayacağını fark ettim. İlla fiziksel temasla veya sözlü olarak taciz olmaz ki… Bir otobüs durağında yalnız bekleyen bir kadının tam önünde bütün durağı kapatacak şekilde duruyorsa bir araba ve kadın ilgilenmediğini belli eder şekilde kapsama alanı dışına çıkar çıkmaz bu araba defolup gidiyorsa, bunu iyi niyetli bir hareket olarak yorumlayabilir miyiz? O kadar öfkelendim ki ilk başta, o adamda somutlaşan şeylere öfkelendim. “Bu nasıl bir rahatlık bu neyin güveni, sen beni nasıl rahatsız edebiliyorsun? Şehrin ortasındaki (tenha bir yer olsa da yaptığı haklı olmayacaktı pek tabi) zaten dar olan bir yoldaki otobüs durağına keyfince yanaşabiliyor ve otobüsün yanaşması için alan dahi bırakmayabiliyorsun. Bütün bunları nasıl bir özgüvenle ve rahatlıkla yapıp, kendinde hak görebiliyorsun?”"
8927,"Bütün bu sorular kafamda dönerken, bir süredir takip ettiğim bu bloga yazmak geldi aklıma. Adamın plakasını almıştım ama ne yapabilecektim ki? Şikayet etsem davaya dönerdi, aracın asıl sahibi arabayı o gün o saatte kendisinin kullanmadığını söyleyebilirdi ve kimin yaptığı meçhule gidebilirdi. Üstelik şikayetimle olay davalık olacaktı ve ben böyle bir adamla yüz yüze gelmeyi kesinlikle istemem, hiçbir zaman, asla istemem! Üstelik yüz yüze gelsek o da artık beni bilecekti ve belki de başka zararlar vermenin peşine düşecekti. Kendimi o kadar çaresiz ve değersiz hissettim ki. Zerre saygı duyulmuyor biz kadınlara, istedikleri üslupla, tavırla istedikleri gibi yaklaşıp rahatsız edebiliyorlar, taciz edebiliyorlar, hitap edebiliyorlar, bazen bütün bir günümüzü bazen bütün bir ömrümüzü mahvedebiliyorlar. Karşımızdaki özneleri sadece “erkek” diye kodlamak istemiyorum ve böyle düşünmek de istemiyorum. Çünkü mesele sadece kadınlık-erkeklik değil ve olay bu ikiliğe de sıkışmış durumda değil. Mesele kadınlara istediği gibi davranabileceğini düşünen akılda, bu akıl bizleri o kadar değersiz görüyor ki, sanki sadece onun için yaratılmışız ve onun istediği gibi olmak zorundayız. Bu algı ve akıl bir sürü kaynakla da besleniyor üstelik, devamlılığını sağlıyor, kendisini yeniden ve yeniden üretiyor. İlk olayda bana “Kızıııım!” diye hitap eden pis adamla, ikinci olayda arabasına binmemi bekleyen tacizci adam arasında akıl ve algı farkı göremiyorum. Bu nasıl değişir, değiştirilir onu da bilemiyorum. Yazının başında daha iyi hissediyordum, şimdi yine çaresiz hissediyorum.."
8928,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8929,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8930,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8931,Yazar: Feyza
8932,
8933,"Nevin Yıldırım uzunca süre ve defalarca tecavüzüne maruz kaldığı, hayatını yaşanmaz hale getiren Nurettin Gider’i öldürmekten müebbet aldı. Devlete göre kasten adam öldürmekten. Bana göre hayatını ve bedenini tecavüze maruz bırakandan taammüden kurtarmaya çalışmaktan. Nevin’e son söz sorulduğunda “Pişmanım” demiş: “Hiçbir şeyi gönüllü yaşamadım.”"
8934,"Devletin kürsüsünde kadınların gönlünün hükmü olur mu? Zaten hayatta bir şeyleri gönüllü yaşamamız değil, makul olmamız bekleniyor. Artısını eksisini hesaba katıp öyle veya böyle hayatta kalmamız bekleniyor. Peki biz kadınlar bunun hesabını nasıl yapalım? Nevin tecavüz ve baskı altında, ölmekle öldürmek arasında makul bir hayat sürmenin hesabını nasıl yapsın?"
8935,"Nevin’le davanın başından beri dayanışan feminist hareketin bugün de yükselttiği “Erkek adalet değil gerçek adalet!” sloganının en çok yerini bulduğu dava bu olsa gerek. Adalet dediğimizin evrensel bir tartısı, ölçü birimi yok. Bu davada da gördük ki devlet-erkek işbirliğinin tartısı başka türlü tartıyor, Nevin’in terazisi başka. Devlet tartısında erkeklerin “Namusumu temizledim!” demesinin ağırlığı başka, Nevin söyleyince başka. Haksız tahrikin koşulları kadın için başka, erkek için başka. Erkek gönlünün istediği kapıları zorlarken, Nevin’in gönülsüzlüğü suç. Nevin’in terazisinde kendi hayatı ağır bastığı için belli ki yanlış hesap yapmış, onun da kalan yıllarını tecavüzcü yerine devlet haczetti."
8936,"Nevin için gerçek adalet isterken bir yandan da insan düşünmeden edemiyor: Hukuk erkeği böyle kayırmasaydı, kadın öldüren erkekleri haksız tahrik indirimiyle 8-10 yılla ödüllendirip, kadına müebbet vermeseydi, bu memleketten kaç tane daha “kesik baş” cinayeti çıkardı kim bilir. Gece gündüz, evde sokakta yalnızlığı kollanan ve kapısına dayanılan kadınlar makul olmaya, makul kalmaya çalışır mıydı?"
8937,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8938,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8939,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8940,Konuk Yazar: Ayşegül Ergül
8941,"İlksen Başarır, yönetmenliğini ve Mert Fırat ile birlikte senaristliğini üstlendiği Bir Varmış Bir Yokmuş adlı filmde, seyirciye dünyanın masallardaki gibi bir yer olmadığını anlatıyor. Dünya neden masallardaki gibi değildir peki? Çünkü gerçek dünyada mutsuzluk vardır ve hatta çoktur. İyi ama her masalın bir anlatıcı kişisi olduğuna göre kimdir bu gerçek olamayacak kadar güzel masalların ardındaki insanlar? Ve daha da önemlisi, kendi dünyasında bulamadığı mutluluğu masallarda yaratan insan, gerçek dünyanın gerçek mutsuzluğunu nereye kadar görmezden gelebilir? Sahiden var mıdır öyle bir dünya?"
8942,"Filmle ilgili peşine düşeceğim ve yanıtlarını sizden ziyade dünyadan isteyeceğim sorular gerçek(lik) ile masal arasındaki karşılıklı etkileşimden ibaret değil. Çünkü benim esas derdim bu değil. Benim derdim, mutsuz bir masal olan Bir Varmış Bir Yokmuş filmindeki kadın ve erkeğin kadınlık ve erkeklik hâlleri. Ozan ve Nehir. Biri sesi, diğeri sözü taşır adlarında. Kahramanların adları filmin sembolik dünyasında fark edilir bir rol üstlenir. Ozan hikâyenin, ya da bu film anlatısı boyunca masal demek daha yerinde olacaktır, en başında sesi ve müziğiyle girer Nehir’in dünyasına. Nehir ise film boyunca mutlu olması, mutlu kalması, mutluluğu taşıması için direndiği masallar anlatır. Gerilimli bir ilk görüşmenin ardından masal apar topar başlar. Nehir Ozan’ın sesinin peşine düşmüştür. Ozan Nehir’i, onun hiç düşünmediği kadar umursamaz karşılar. Nehir, taşıdığı masaldan da peşine düştüğü sesten de vazgeçecek gibi değildir. Ozan’a, onun sınırlarına çarpsa da düşmez. Ya da Nehir aslında ne kadar sert düştüğünü çok sonra fark edecektir."
8943,"Filmin olay örgüsünü tümüyle verip karakter ve kahramanların ayrıntılı tahlillerini yapmak bu yazının amacını ve kapsamını aşacaktır. O nedenle Ozan ve Nehir’in masalındaki çok tekrarlanmış bu yüzden de ezberlenmiş ve paylaşılmış gibi gözükse de aslında dağıtılmış kadınlık ve erkeklik rollerine bakmak istiyorum. Karanlık, dağınık, gergin, özensiz, yüzeyde sinirli, derinde üzgün, başından beri çok net bir adam olarak Ozan ve pırıl pırıl, heyecanlı, iyimser, hevesli, neşeli Nehir. Çantası sırtında dolaşan huzursuz Ozan ve yerleşik düzeninde sakin sakin yaşayan Nehir. Yaşadıkları şeye ilişki demekten uzak duran ancak hâlihazırda deneyimlediğinin zaten bir ilişki olduğuyla yüzleşemeyen Ozan ve kuramadığı bir ilişkinin yere değmeyen ayaklarına tutunmak için çırpınıp duran Nehir. Çok daha fazlası sıralanabilecek bu ikili karşıtlıkların tam ortasında anlatılan bir masal: Bir Varmış Bir Yokmuş."
8944,"Soracağım soruların bir kısmını bu yazıya sığdırmayı deneyecek olursam nereden başlardım? Ozan, bir önceki ilişkisinde kaybeden taraf olarak Nehir’in karşısına çıktığında, ya da Nehir’i karşısında bulduğunda, sırt çantasındaki eşyalarının çantadan çıkarılıp evdeki dolap ve raflara dizilmesine itiraz edecek kadar güçlüyken, sırtında çantayla da olsa eşiğinden geçtiği bir evde uyuyup uyanmanın, sevişip yemek yemenin, kendisine teslim edilecek paket için o evin adresini vermenin evde sürdürülen düzene bir şekilde dâhil olmak anlamına geldiğiyle yüzleşecek kadar neden güçlü değildir? Nehir, Ozan’ın karşısına çıkana kadar dünyadan ve aşktan ve insandan ne kadar uzak bir yaşam sürmüştür ki Ozan’ın deneyimi karşısında Nehir bu derece beceriksiz, bilgisiz ve hazırlıksız kalır? Ozan, ilişkinin aslında ne kadar huzursuz, sınırlayıcı ve zorlayıcı olduğunu, dünyanın ne olmadığını, yaşamın gerçek kötülüklerini bağıra bağıra yüzüne çarparken mutlu masal taneciklerini fısıldamaya devam eden, dahası bunda ısrar eden Nehir dışarıdaki gerçek dünyayla hiç mi karşılaşmamıştır? Ozan hayatın pişirdiği, türlü eşiklerden atlamış, olgun adamken; Nehir hayatla daha evvel yüzleşmemiş, nasıl olduysa korunaklı masal dünyasında kendisini dışarıdan ve dışarıdakilerin kötülüğünden korumuş toy kadındır. Oysa kendi ilişkileri içinde çabalayan, toparlayan, affeden, sabreden toy Nehirken her defasında kırıp döken, dağıtan, bağıran olgun Ozandır. Hayatta pişen Ozan Nehir ile ilişkisinde hamdır, hayatı bilmeyen Nehir, kendi ilişkilerinin sınırları içinde ustalıkla baş eder pek çok şeyle. Pek çok şeyle. Ama her şeyle değil. Film boyunca altı çizilen kurtarma/kurtarılma, Nehir ve Ozan’ın mutsuz ve bu yüzden de gerçek masallarında kişisini bulamamış eylemler olarak var olur. Nehir Ozan’ı kurtarmaya çabalar gibi görünürken Ozan Nehir’e ben seni kurtaracak adam değilim diye bağırır. Çünkü masal gereği, seni sevmekten vazgeçmeyeceğim, ne yaparsan yap seni terk etmeyeceğim diye sessiz sessiz ağlamak Nehir’in payına düşerken; Ozan, üstlenemeyeceği her sorumluluğu bağıra bağıra anlatır. Ozan’ın sesi, Nehir’in sözünü hep bastırır. Oysa anlatılan bir masaldır ve masalların her şeyden çok söze ihtiyacı vardır."
8945,"Filmin başladığı yere dönüp toparlamaya çalışacağım. Masal anlatıcısı anaokulu öğretmeni Nehir, birlikte geçirdikleri ilk günün keyifli akşam yürüyüşünde masal anlatıcısı ilk kişinin, Şehrazat ya da Oduncu ve Karısı masalındaki oduncunun karısı olmasından bahseder Ozan’a. İlk masal anlatıcısı kadındır. Filmdeki masal anlatıcısı kadındır. Kendisini ölümden korumak için bin bir gece boyunca masal anlatan Şehrazat ya da Ozan’ı aşka ikna etmek için hiç durmadan masallar anlatan Nehir. Oduncu, karnındaki çocuğun ölümüne sebep olmasın diye hamileliği boyunca kendisinden çok bebeğini korumak için, masallar anlatan ve nihayetinde bebeğiyle kendisini korumakla kalmayıp kocasını da iyileştiren Oduncunun Karısı ya da Ozan’ı, ölümü üzerine kaybettiği önceki sevgilisinin anılarından, acılı geçmişinden, dağınık hayatından kurtarıp iyileştirmek için hiç durmadan masallar anlatan Nehir. Çok benziyorlar değil mi? Ezber hiç bozulmuyor. Şehrazat’tan Nehir’e, kurgu değişiyor, zaman değişiyor, dünya değişiyor ama bir kadının kendi masalı içinde bile sağ kalabilmek için çabalaması gerekliliği değişmiyor. Biçilmiş, üstlenilmiş ve neden öyle olduğu belki de hiç sorgulanmamış roller değişmeye katiyen yanaşmıyor. Ezber çok eskiden miras alınmış. Ezber çok sonraya miras kalabilmek için yerini hep sağlamlaştırmış. Şehrazat kadar çabalamazsa yarına kalamaz Nehir. Bu yüzden anlatır da anlatır."
8946,"Burada biraz durmalıyız. Çünkü soruların yerini birtakım itirazlar alacak. Yaşadığı mutsuz masalın ardından yalnızca Ozan’a değil, yaşama ve masallara da inancını kaybeden Nehir’e itiraz ediyorum. Nehir’in, Ozan’dan evvel anlattığı her masalda severek elinde tuttuğu masal kurbağasını Ozan’ın eşyalarıyla birlikte çöp poşetine atmasına itiraz ediyorum. Ozan’ın, ancak Nehir kendisinden sahiden vazgeçtiğinde o çok derin uykusundan uyanıp harekete geçebilmesine itiraz ediyorum. Bir adam olarak Ozan’ın, bir kadın olarak Nehir’in hayatında hep yüksek sesiyle var olmasına itiraz ediyorum. Hayatta kalma, ölümden korunma, aşka sığınma ihtiyacıyla masallar anlatmak zorunda kalanların hep kadınlar olmasına itiraz ediyorum. Dinlediği masalın güzelliğini ancak arkası gelmediğinde fark eden erkeklere itiraz ediyorum. Mutlu masallara inanmış gözü kapalı kadınların, duvara çarpmadan prense dönüşmeyen erkekler tarafından mutsuzluğa ikna edilmelerine itiraz ediyorum. Modern zaman Ozan’ının karşısında dolu dolu iri gözleriyle duran Nehir’ini Şehrazat’tan farklı kıl(a)mayan kurguya itiraz ediyorum."
8947,"Benim itirazlarımın değil ama filmin sonu geliyor. Aradan zaman geçmiş, Nehir yeniden masal anlatmaya başlamıştır. Görünüşte saçı sakalı ve içeride karmaşası toparlanmış Ozan’ı karşısında bulduğunda bir masalın tam ortasındadır Nehir. Ozan, Nehir’i, eliyle koymuş gibi bulur. Elinin tersiyle hiç itmemiş gibi, mutsuz da olsa bir masalın tam ortasında onun elini bırakmamış gibi. Nehir’i kaybetmeden geçmişinden kurtulamayan Ozan, Nehir’in bugününün tam ortasında durur. Durabilir. Çünkü güçlüdür. Geldiğinde Nehir’i yine orada bulur. Çünkü Nehir yerleşiktir. Yerindedir. Durur."
8948,"Tüm bu soru ve itirazlara neden olan, filmin gerçekliğiydi belki de. Film gerçekti çünkü o masalları dinleyerek büyüdük. Film gerçekti çünkü kendi masalımızda nasıl var olacağımız, henüz biz onu anlatmaya başlamadan önce öncesinden ölçülüp biçilmişti. Çemberi tamamlamak niyetiyle sorayım:"
8949,"Anlatılan ve neyse ki belirgin bir şekilde sonlandırılmayıp arkası yarına bırakılan bu masaldaki Nehir ve Ozan rolleri, inandığımız değil ama inandırıldığımız roller olabilir mi? Bir Varmış Bir Yokmuş ile birlikte dünyanın aslında inandırıldığımız tüm o masallardaki gibi bir yer olmadığını bir kez daha anlamış olabilir miyiz? Esas soru: Anlatılan tüm masallara rağmen dünyanın nasıl bir yer olduğunu kendi kendimize öğrenmeye -ve yine de masal anlatıyorsak eğer- bunu sadece öyle olmasını istediğimiz için yapmaya başlamış olabilir miyiz? Dünya bize masallar vadetmediğinde kendi masalımızı anlatmaya başladığımız an ezber bozuyor olabilir miyiz? Ne dersiniz, dünya buna izin verir mi? Bir Varmış Bir Yokmuş’un Nehir’i gibi, dolu gözlerle, bir masallık yer için olsun, dünyadan izin istiyor muyuz? Hiç sanmıyorum. Masalı yaşam mücadelesine dönüştürmek için dönmekte direnen dünyadan alacağımız var. İşte bu yüzden, anlattığımız, bizim masalımızdır. Sözümüzü de sesimizi de sakınmadığımız, bizim masalımızdır. Ve belki de Külkedisi, eve geç kaldığı için değil de o balodan çok sıkıldığı için koşarak gidiyordur evine."
8950,İyi seyirler…
8951,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8952,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8953,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8954, 
8955,Konuk Yazar: Zeynep Ö.
8956,
8957,"“Adem Bir Erkek Miydi?” yazısına gelen tepkiler, bu konu üzerine ne kadar az düşündüğümüzü, dahası bu ve buna benzer mevzulara duygusal tepkiler vermeye ne kadar hazır olduğumuzu gösteriyor. Yazara veya yazıyı sosyal medyada paylaşanlara hakaret içeren tepkilerle ilgili Büşra Aytekin’in gerekli ve yeterli cevabı verdiğini düşünüyorum. Bu yazıda ise şahısları hedef alan uygunsuz tepkilere cevap vermekten ziyade yazıyı anlama çabalarını gösteren veya bir tez içeren yorumlara karşı kendi fikirlerimi paylaşmayı hedefliyorum."
8958,"İlkesel olarak bir yazıyı içeriğiyle değerlendirmenin esas olduğunu düşünmekle beraber okurlar arasında yazarın otoritesini önceleyen pek çok kişinin olduğunu fark ettim. Bu açıdan on beş senedir İslami konularda Türkçe, İngilizce ve Arapça kaynaklardan okumalar yaptığımı, ilahiyat ve ayrıca Hristiyan teolojisi alanında yüksek lisans eğitimi aldığımı, Kur’an’ı orijinal dilinde okuyup anlayacak düzeyde fasih Arapça bildiğimi belirtmem belki bazı okuyucuları rahatlatmak adına faydalı olabilir. Ancak tepkilerin arkasında yatan esas nedenin Argumentum Ad Verecundiam, yani otoriteye başvurma olarak adlandırılan bu mantık hatasının ötesinde, asırlardır yerleşmiş olan “Kur’an’ı anlamak din ‘adam’larının tekelindedir” anlayışı olduğunu tahmin ediyorum."
8959,"Aslında söz konusu yazıyı ve benzerlerini kaleme alırken ilahiyat konularında süregelen iki temel yanlışın düzeltilmesine katkıda bulunmayı amaçlıyorum. Öncelikle Kur’an her bir mü’min için bir doğruluk ve hidayet kaynağıdır ve onu anlamak sadece din adamlarının yetki alanında değildir. “Andolsun ki Kur’an’ı öğüt olsun diye kolaylaştırdık. Öğüt alan yok mudur?” (Kamer, 17) ayeti Kur’an’ın anlaşılmak ve öğüt alınmak için indirildiğini ve onu anlamanın kolay olduğunu söyler. Bu ayeti okuyan bir mü’min olarak kendimi doğrudan Kur’an’ın muhatabı saymayı çok daha İslami bir tavır olarak görüyor ve yazılarımda da buna gayret ediyorum."
8960,İkinci temel mücadele alanı olarak İslam’ın geleneksel ve ataerkil yorumlarını görüyorum. Geçmişin sosyopolitik gerçekliği içerisinde haklı bulunabilecek bu zihniyetin günümüzde eleştirel bir gözle yeniden ele alınması gerektiğini düşünüyor ve İslam’ın kadın bakış açısını da içine alacak bir yaklaşımla tekrar yorumlanması gerektiğine inanıyorum. Bu amaca hizmet eden her tür bireysel veya toplu çabayı da çok değerli buluyorum. Bu anlamda Reçel’in varlığının benim için son derece ilham verici olduğunu belirtmeliyim.
8961,"Adem meselesine gelince; bu konudaki hadislerin birçoğunun oldukça tartışmalı ve İsrailiyyat menşeli olduğunu göz önünde bulundurarak sadece Kur’an metnini kendime rehber edinmeyi tercih ederim. Yorumların bazılarında bahsedilen, İbn Arabi gibi mutavassıfların görüşleri ise Kur’an’dan çok daha sembolik bir dil içerir ve kesinlikle bilimsel ya da tarihi gerçeklere delil olamaz. Zaten bu tür tasavvufi metinlerin böyle bir iddiası da yoktur. Aksine bu sufi metinler manevi hakikatleri ve hikmetleri konu edinir ve bunu yaparken de na-ehilden gizlemek için kasıtlı olarak metaforik bir dil kullanır. Örneğin İbn Arabi Futuhat’ta Yasin suresinin insan suretinde gözükmesi veyahut Fusus’da Cebrail’in Meryem’in rahmine üflemesiyle birlikte Meryem’in İsa’ya hamile kalması gibi olaylar anlatır. Bunların hiçbirinin bu dünyaya ait somut gerçeklikler olmadığı açıktır. Aynı şekilde İbn Arabi’nin Adem ile ilgili izahları da bu konuyu anlamamızda esas olamaz."
8962,"Kur’an’da anlatılan kıssaların tarihsel, biyolojik veya arkeolojik gerçekleri açığa çıkarma hedefi gütmekten ziyade insanın evrensel boyutuyla ilgili mesajlar içerdiğine inanıyorum. Birçok kıssada kişi ismi, mekan adı veya tarih belirtilmemesinin nedeninin de bu olduğu kanaatindeyim. Adem kıssasını da bu bağlamda ele almayı tercih ediyorum. Bu kıssayı tarihsel ve tekil bir olay gibi anlamanın getireceği sakıncalara yazının devamında değineceğim."
8963,"Öncelikle Arap dilinin yapısına biraz göz atalım. Arapçada tıpkı İngilizcede veya Latince kökenli dillerde olduğu gibi öznenin cinsiyeti belli değilse eril ifade kullanılır. Yani “huve” dediğimizde bağlama göre kadını da erkeği de içine alan veya ikisini de içermeyen bir özneden bahsedebiliriz; mesela Yaratıcı için eril (müzekker) ifadelerin kullanılması gibi. Adem için “huve” veya “ente” denildiğinde (veya “zevcuke” kelimesinde olduğu gibi eril bitişik zamir kullanıldığında) onun erkek olduğu sonucuna varamayız. Ancak burada kastettiğim onun kadın olması da değil, bilakis kadını ve erkeğiyle insan soyunu temsil ettiğidir."
8964,Kur’an’da tekil ifadenin ille de tekil bir şahsa hitap olmadığının başka örnekleri de vardır. “Ya eyyuhel insan” (Ey insan!) hitabıyla başlayan ayetler de aynı şekilde tek bir şahsı değil insan soyunu muhatab alır.
8965,"Yazıya gelen eleştirilerden biri şu ayetle ilgiliydi: “Sizi bir tek nefisten yaratan, onunla sükûnet bulsun diye eşini de ondan yaratan Allah’tır. O, eşini kucaklayıp sarılınca (ona yaklaşınca), eşi hafif bir yük yüklendi (hamile kaldı).” Burada eşin hamile kalması nedeniyle ikinci yaratılanın kadın olduğunu söyleyen okuyuculara cevaben yine dilin yapısı ve belagat kurallarını hatırlatmak isterim. Kur’an icazı gereği sözü en kısa haliyle söyler ve bazı durumlarda özneyi gizler. Burada da “birbirinin cinsinden olan iki eşten erkek olanı dişi olana yaklaşınca dişi hamile kaldı” anlamı kolaylıkla çıkarılabilir. Bu ayette öncelik-sonralık söz konusu değildir. Benzer bir kullanım Yusuf: 24’te de vardır: “o, onu arzuladı; o da onu arzuladı.” Burada hikayedeki özneleri sözün akışından çıkarırız."
8966,"Adem Sami dillerde etimolojik olarak “kızıl topraktan yapılmış olan” anlamındadır. Eski Ahit’te geçmesinin ardından özel isim olarak kullanılmaya başlaması muhtemeldir. Ayetleri okurken zihnimizi tarihsel ve sosyal yargılardan arındırıp “Adem” isminin yerine “topraktan yapılan” ifadesini koyarsak aslında ayetlerin soyut ve sembolik bir anlatıma sahip olduğunu daha net görebiliriz. Arapçada “racul”, “zeker” gibi erkek anlamına gelen kelimelerin hiçbiri Kur’an’da Adem için kullanılmaz. Aynı şekilde bu kıssadan bahsedilen ayetlerde Adem’in eşi (zevc) için kadın anlamına gelen bir ifadeye de rastlanmaz. Özetle Adem kıssasında cinsiyet belirten ve erkeğin veya kadının cins olarak yaratılışıyla ilgili herhangi bir ifade yoktur."
8967," “Ey insanlar! Sizi tek bir nefsden yaratan, ondan da eşini (zevc) yapan ve her ikisinden pek çok erkek ve kadın meydana getiren Rabbinize karşı sorumluluklarınızın farkında olun” (Nisa: 1) ayetinde nefs kelimesi ile tek bir “erkek”ten ziyade erkeklerin ve kadınların ondan yaratıldığı ortak bir özün kastediliyor olması muhtemeldir. Nefs kelimesi “Adem, adam, erkek” anlamlarını içermez. Zevc ifadesi ise kadın değil çiftten biri ya da eş olarak tercüme edilebilir. Bu ayet insanlığın ortak bir kökene sahip olduğu ve kendi türünden çiftler halinde yaratıldığını anlatır. Cinsiyet içeren sözcükler ancak bundan sonra gelir: “rical”(erkekler) ve “nisa” (kadınlar) aynı özdendir, biri diğerinden değil."
8968,"Adem kıssasında Adem ve eşinin yaratılışı, bahçede (Arapça cennet) yerleşmesi ve daha sonra yasaklanan ağaçtan yemeleri bölümünde iki kişiye hitap eden (tesniye) zamirler ve fiiller kullanılır. Bu da söz konusu yasağın ve günahın cinsiyet/cinsellikle bağlantılı olduğunu ima eder. Ancak bu yasağın sonunda bahçe ile tabir edilen mutluluk halinden çıkarılmaları (cennetten kovulmaları) anlatılırken çoğul (cem’) hitap şekline döner: “ihbitu” veya “lekum” gibi. Bu da yine kıssada bahsedilen ve cennetten çıkarılanın iki insan değil insan soyu olduğu tezini destekler."
8969,"Araf: 11’de “Sizi yarattık, sonra size şekil verdik, sonra meleklere ‘Adem’e secde edin’ dedik” ifadeleri geçer. Bu ayette çoğul siz anlamında “kum” zamiri kullanılır ve ardından “siz insanların –ya da insanlığın- sembolü olan Adem’in önünde meleklerin saygıyla eğilmelerini söyledik” cümlesi gelir. Şayet kıssayı Adem isminde bir şahsın yaratılması ve sonra meleklerin o şahıs önünde secde etmeleri şeklinde anlarsak buradaki çoğul ifadeleri nasıl yorumlayacağız?"
8970,Yaratıcı “yeryüzünde bir halife yaratacağım dediğinde melekler orada bozgunculuk yapacak ve kan dökecek birini mi yaratacaksın? dediler” (Bakara: 30) ayetinde halife ile kastedilen tek bir birey ve “Hazreti” Adem ise onun yeryüzünde bozgunculuk yaptığını ve kan döktüğünü kabul etmek zorunda kalırız. (Adem için Hazret ifadesini kullanmadığımdan dolayı Müslüman olmadığımı iddia eden okuyucu umarım bu vesileyle ayetler üzerine düşünme imkanı bulur.)
8971,Adem kıssasında meleklerin Adem’e secde ettiğinden (veya önünde saygıyla eğildiğinden) bahsedilmektedir. Burada tarihin belli bir noktasında tek bir şahsın önünde meleklerin eğilmesinden ziyade insan soyunu meleklere üstün kılan bir takım özelliklere vurgu vardır. Ayette “Adem’e isimlerin öğretilmesi” (Bakara: 31) ifadesi geçer. Yani Adem’i üstün kılan özellik isim koyabilme yani soyut ve kavramsal düşünebilme yetisi olmalıdır.
8972,"Özetle, Adem hakkındaki neredeyse tüm ayetler onun tek bir kişiye işaret etmediğini aksine insan soyunu temsil ettiğini gösterir ve aksi yönde bir iddia pek çok sakıncaları beraberinde getirir. Konuyla ilgili ilk yazıda da bunda da amacım yaratılış hakikatinin anlaşılmasına yönelik ufak da olsa bir adım atmaktı. İnsanlığın kökeninin doğru anlaşılması için verilen her tür çabanın imani olarak bize derinlik katacağına ve kadın-erkek ilişkileri açısından daha adaletli bir toplumun inşasına katkı sağlayacağına inanıyorum. Şahsıma yönelik hakaret içeren yorumların sahiplerine gelince; tanımadığı bir insanı aşağılamaya çalışırken gösterdikleri iştiyak ve gayretin benzerini Kur’an’ı anlamak için göstermelerini ümit ediyorum. Kim bilir böylece bu konuları bir gün akıl ve bilgi düzeyinde tartışabileceğimiz imkanlar ve ortamlar bulabiliriz."
8973,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8974,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8975,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8976,  Konuk Yazar: Büşra Aytekin
8977,
8978,"Twitter’da sıklıkla yaptığım gibi bir yazı paylaşmamın üzerine çok ilginç olaylar cereyan etti. Hakkımda en ufak bir bilgisi olmayan insanlar tarafından, hiçbir temeli olmayan suçlamalara maruz kaldım. Bunun üzerine birkaç bir şey yazmak istedim."
8979,"Reçel’deki “Adem Bir Erkek Miydi?” yazısını “İslamı bu şekilde yeniden düşünmeye ihtiyacımız var” yazarak paylaştım. Ayetlerin anlamları üzerine hiç düşünmeden, başkaları tarafından bize sunulan yorumlarla ve kendi önyargılarımızla yerleşik hale gelmiş din algılarımızın çok sağlıklı olduğunu düşünmüyorum. Faizi bile bir kılıfına uydurarak kabul edilebilir hale getiren Müslümanlar için, Kuran’ın hükümlerinin yeniden okunması ve üzerine yeniden düşünülmesi çok önemli bir konu. Bu noktada şeriat ve fıkıh ayrımının iyi yapılması gerektiğini savunan ne ilk ne de tek kişiyim. Bu ayrım açısından, yerleşik fikirlere alternatif oluşturabilecek yeni düşünme biçimlerini çok kıymetli buluyorum. Yazının bütün kısımlarına katılmasam da bahsettiğim alternatifi sağlayacak ve ilmî bir “yeniden düşünme-araştırma” sürecine yol açacak bir iddia ortaya koymasından dolayı, insanlarla paylaşmak istedim. Söylediğim gibi, paylaşırken, başında bunu “bir yeniden düşünme” ihtiyacı açısından okumamız gerektiğini de belirttim."
8980,"Kadını, kendisi için yaratılmış bir yan varlık olarak görmenin insanî, dolayısıyla İslamî olduğuna inanmıyorum. Dini Allah’a has kılarak yaşama noktasında, dini bir gerçek zannedilen bu saçma durumun, müslüman kadınlar için ciddi sıkıntılara sebep olduğunu anlamak için üstün zekalı olmaya gerek yok. Onun da ötesinde, kadını bu şekilde kendisi için yaratılmış zannetmek, onun üzerinde bir mülkiyet hakkı iddiasını ortaya çıkaran en temel şey. Her gün öldürülen, tecavüze, tacize uğrayan kadınların bu mülkiyet algısı yüzünden bunlara maruz kaldığını tekrar tekrar yazmaya da gerek yok. Yazının, bana göre, üzerine yeniden düşünmemiz gereken mesajı buydu. Fakat hiçbiri beni gerçek hayatta tanımayan, ne yaşantımla ne fikirlerimle ilgili en ufak bir bilgisi olmayan insanlar, ne benim ne de yazının ne demek istediğini anlamaya çalışmak yerine, hem bana hem benim üzerimden yazara ciddi hakaretlerde bulundular."
8981,
8982,
8983,"Yazıyı eleştirme açısından, ortaya konan her fikir kanaatimce çok değerlidir. Zaten başında da belirttiğim gibi yazının değeri, üzerine düşünmediğimiz şeyleri tartışmaya açmasında saklı. Fakat, yazıyla ilgili ilmî bir eleştiri yerine, kişilere yönelik hakaret, alaya alma, hedef gösterme ne İslami bir temele dayandırılabilir ne de hoşgörülebilir. Ayrıca, yazıyı paylaşan birçok kişi olmasına rağmen, ismi cismi belli olmayan bir twitter kullanıcısı tarafından benim paylaşımımın hedefe koyulması da benim Reçel’deki yazılarımdan ve kadın mücadelesindeki düşüncelerimden çok bağımsız ve tesadüfi olmasa gerek. Yazının yazarına bile bakmayıp, beni yazar zannedenerek hakaret edenlerin, yazıyı okuduğundan ne kadar emin olabileceğimiz ise ayrı bir muamma."
8984,"Burada itibarsızlaştırılmaya çalışılan şeyin, yazıyla beraber, Reçel ve daha önceki yazımda belirttiğim giderek çoğalan yeni Müslüman kadın grubu olduğunu anlamak çok zor değil. Bunun rahatsızlık oluşturmasını anlayabiliyorum. Fakat, Allah’ın dinini kendi tekeline alarak, kendisi gibi inanmayan herkesi tekfir etmeyi bir müslüman açısından çok tehlikeli bir çizgi olarak görüyorum. Ayrıca, güya dini savunma adına (kimin dinini kime savunuyorlar o da ayrı konu) kalp kırmayı, hakka girmeyi, hiçbir bilgisi olmayan konuda zanda bulunmayı ve buna yol açmayı asla bir müslüman tavrı olarak kabul etmiyorum ve samimi bulmuyorum. Cinselliğe indirgenen ahlak anlayışımızı bir kenara bırakarak, gerçek İslam ahlakını anlamaya ve yaşamaya hepimizin çokça ihtiyacı var."
8985,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8986,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8987,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8988,Konuk Yazar: Kübüş
8989,
8990,Bu cümleyi tam on yedi yaşındayken anneme söylemiştim. Bunun ardından onun yirmi üç sene sabrettiği şeylerin artık sabredilemez şeyler olduğunu söyledim. Annem ile babam çocukluğundan birbirlerini tanıyorlardı. Annemin istemediği ama baskı sonucu gerçekleşen bir evlilikti. Daha sonra annem babamı gerçekten sevmişti. Onu belki de küçük yaşta kaybettiği babasının yerine koydu.  Belki de sevmek zorunda kaldı. Bunların ne şekilde geliştiğini ne olduğunu bilmiyorum. Ardından yirmi üç yıllık evliliklerinde iki çocuk oldu; ben ve abim.
8991,"Ben kendimi bildim bileli annem çalışmaktaydı. Evde bir baba figüründen tamamen yoksun büyüdük. Ergenlik çağında bir babanın gerçekten ne işe yaradığını ciddi ciddi merak ediyordum. Bunu birebir gözlemlediğim bir yakınımız da yoktu. Hastalık, özel gün, maddi sıkıntı, gezmeye gitme, doğum günü kutlamaları, bir yere giderken izin alma ya da aklınıza gelen bambaşka şeyler hiçbirinde olmayan bir babam vardı. Yoktu ama vardı. Var olmayan ama dışarıdan devamlı varmış gibi görünen bir baba. Üstelik evde var olduğu vakitte huzursuzluk kaynağı olan abimin ve benim odamızdan çıkmama sebebimiz olan baba. Boş vakitlerinde alkol alan ve kumar oynayan bir baba. Bütün bunların farkında olarak büyüyen ben ve abim anneme en sonunda artık ayrılması gerektiğini söyledik. Çünkü babam ve ailesi artık annemi her durumda kullanıyorlardı.  Babamın babasının kira almasından tutun aklınıza gelecek bir sürü şeye kadar."
8992,"Küçük yaşta yetim kalmış annem ve anneannemin hiç susmayan el âlem ne der kaygısı anneme bu ihtimali düşündürtmüyordu bile. Annemin kalbinde, elli yaşına kadar değişmemiş birine karşı değişme ümidi vardı. Babam belki de anneme hayatında ilk defa dürüstçe davranarak ben değişemem dedi. Bende artık buna uygun bir şekilde yolunu çizmesini söyledim. Artık ben ve abim anneme, son ana kadar arkasında olduğumuzu söyledik."
8993,"Ayrılma kararını verdiğimiz andan itibaren yaşadığımız sorunlar ise yaşamayan hiçbir insanın anlamayacağı türden. En yakınlarımızdan tutun en uzağımızdaki insanlara kadar herkes bir anda laf söz sahibi oldu. Hem de neler neler. Lafa geldi mi karı-koca ilişkisini kimse bilemezdi. Ama birden herkes bizim aile yaşantımız ile ilgili mükemmel bilgilere sahip oldular. Kocasının yaptığı her şeye razı olanın kesin cennete gideceğini mi söylemek dersiniz, eşine içki masası hazırlamanın sevap olduğunu mu, ama neticede bak seni hiç aldatmamış demek mi? Mesela yıllardır en zor anımızda bile yanımızda olmayan birinin gecenin bir vakti arayıp, “lütfen ayrılmayın, bizim hatırımız için devam ettirin” diyen bile vardı.   13 yıldır en ağır koşullarda çalışan ve babamın bir dünya borcunu ödeyen anneme açgözlü diyen bile oldu. Etrafımızdaki herkes bir anda aile kurumunun ne kadar kutsal olduğundan bahsetmeye başladı. Çok kutsaldı ve bir kadın bunu yıkamazdı.  Hem zaten emek verilmeden bir şeye sahip olmak mümkün müydü? Neticede eşini doğru yola çeviremediyse sıkıntı annemdeydi. Zaten erkeği yöneten kadın değil miydi? Bir de annem beceriksizliğini açık ediyordu. Babamın ailesinden o dönemde anneme göstermelik olarak karı-koca olun evde yine ne yaparsanız yapın teklifi bile gelmişti.  Bu yaşıma kadar hiç hissetmediğim şey olan baba sevgisine ben ve abimden başka herkes şahitti.  "
8994,"İki çocuğu olan, babasız büyümüş ve bunun birçok defa eksikliğini hissetmiş biri olarak annemin bu kararı vermesi olduğundan çok daha fazla zordu. O dönemde üniversiteye hazırlanan ben, daha üniversitede okuyan abimin bütün sorumluluğu annemdeydi. Maddi kaygıları, manevi tereddütleri yetmezmiş gibi anlamsız baskılara maruz kalıyorduk. Toplum anneme böyle bir karar verdiği için suçlu, eksik ve nankör insan muamelesi yaptı. Cennet’i tepen kadındı benim annem. Zorluklara göğüs germeyen biriydi. Üstelik çocukları da zehirlemişti. Kadın ayrılmak istediğinde kimse neden diye sormuyordu, büyük bir çoğunluk nasıl olur da bu kadar sorumsuz olur diye yargılıyordu. İşin trajik tarafı bu tarz yargılamaların çok büyük bir kısmı yine kadınlardan gelmekteydi. Hem de en ağırından en kalp kırıcısından. "
8995,"Toplumsal baskının ne demek olduğunu en iyi o zaman anladım. Aile denince yalnızca sorumluluğun kadına ait olduğunu, yuva denen şeyi sözde  “dişi kuşun” yaptığını da. Yıllarca şiddetin en ağırını gören, buna rağmen ayrılmayı bir kere düşünmeyen kadınları anladım. Maddi-manevi bütün sorumluluk kendisinin üzerindeyken hayata karşı tek başına, “kadın” olarak mücadele etmeye cesareti olmayan kadınları, babasız-kocasız olmanın; toplum tarafından çoğu zaman “kötü kadın” olarak öngörüldüğünü anladım. Ne yazık ki, bu durumun din, ahlak, toplumsal statü, yetiştirdiği coğrafya, kültür ya da herhangi biriyle tek başına alakalı olmadığını, bütün bunların bir sacayağı gibi etrafımızı sardığını ve bu durumdan kurtulmamız için yılmadan mücadele etmemiz gerektiğini çok iyi anladım. Hepimize bu zorlu mücadelede kolay gelsin."
8996,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
8997,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
8998,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
8999,Konuk Yazar: Zeynep Ö.
9000,
9001,"Kadın-erkek meselesini dini bağlamda ele alırken insan‘oğlu’nun kökeniyle ilgili tartışmalara inmezsek bir şeyler eksik kalır. Erkeği insanın atası, kadını da erkekten yaratılmış bir parça olarak gören klasik din anlayışımızı sürdürdüğümüz müddetçe dindar erkekler “fıtraten” kendilerini üstün görmeye devam edecek, dindar kadınlar da hep bir yetersizlik hissine sürükleneceklerdir. Eğer gerçek bir eşitlikten bahsedeceksek önce Adem’in yaratılışıyla ilgili kıssayı doğru anlamamız gerekir."
9002,Öncelikle yaratılış hikayesini çocuksu ve ilkel bir bakış açısıyla tarihsel bir olaymış gibi kabul etmek yerine olaya metaforik yaklaşmalıyız. Kur’an’a göre Adem bir şahıs olmaktan ziyade insan türünü temsil eden bir prototiptir. Ve Kur’an’da Adem kıssasından bahsedilirken asla cinsiyet vurgusu yoktur. Zihinlerimizde var olan “erkek Adem” ve “kadın Havva” tasavvuru tamamen Kitab-ı Mukaddes’ten ayrıntılarla bezenmiş bir yaratılış hikayesine dayanır.
9003,Erkeği özne olarak gören bu geleneksel İslam yorumunda kadın sadece bir yardımcı oyuncudur.  Erkek huzur bulsun diye onun bir parçası olarak yaratılmıştır. Üstelik erkeğin kaburga kemiği gibi eğri ve kırılgan bir tarafından yapılmıştır. Hem eğri hem kusurlu olduğu için gerekli hallerde düzeltilmesi icap eder. Onu düzeltme vazifesi de hiç kuşkusuz Allah’ın suretinde yaratılan ve yeryüzünde halife olan “ademoğlu”na düşer. Allah’ın meleklere önünde saygıyla eğilmelerini söylediği Adem de nihayetinde bu erkektir.
9004,"Erkek ilahi bir Ruh’tan gelirken kadını erkekten var edilmiş gören bu bakış açısında Kur’an’la çelişen çok ciddi bir takım sorunlar vardır. Kur’an varoluşsal olarak erkekle kadını hiçbir zaman ayırmaz. Kulluk yarışına her ikisi eşit başlamıştır. Bedenleri, nefsleri ve ruhları ile Yaratıcı’yla eşit şartlarda ve eşit derecede muhataptırlar. Aralarındaki tek üstünlük aracı ise inançlarının ve eylemlerinin bir sonucu olan takvadan başka bir şey değildir. Kadın ve erkeğin doğasıyla ilgili bu eşitlik ilkesi, ikisinin kökeni ve insanlığın ilk örneği olan Adem’e kadar uzanır."
9005,"Kitab-ı Mukaddes’in aksine Kur’an’da bahsedilen Adem bir erkek değil, soyut anlamıyla “insan”dır. Adem kıssasında Kur’an hiçbir zaman “erkek” ya da “adam” kelimesini kullanmaz, aksine tamamen cinsiyetten bağımsız “beşer”, “nefs” ve “halife” ifadelerine yer verir. Yaratıcı, insanlığı “tek bir nefs”den var etmiş, ona çamurdan suret vermiş ve kendi ruhundan üflemiştir. Var olan her şey gibi insan da çift kutupludur. İnsanın çifti, eşi veya Kur’an’daki ismiyle “zevc”i kendinden bir parçadır. “Sizi tek bir nefsten yaratan, huzur bulasınız diye ondan da zevcini yaratan” ayetindeki zevc kelimesi hem eril hem dişil manada kullanılır. Bu anlatımda ne cinsiyet söz konusudur, ne de kronolojik bir olaydan bahsedilir. Yani önce erkeğin yaratılması, sonra onun kaburga kemiğinden dişinin var edilmesi, hatta bu dişinin erkeği ayartarak birlikte yasak “elma”yı yemeleri Kur’an’da anlatılan sembolik hikayeyle hiçbir şekilde bağdaşmaz. Hatta Kur’an’da Havva ismi hiç geçmez. Sadece “eş” denilir ve bu eşin de kadın olduğunu ima eden tek bir cümle bile yoktur."
9006,"Kur’an’ın ruhuna tamamen aykırı bir şekilde erkeği orijinal sanat eseri, kadını da reprodüksiyon olarak gören bir İslam anlayışı en iyi ihtimalle yüzeysel ancak çok büyük olasılıkla kötü niyetli yorumların bir ürünüdür. Yahudi-Hıristiyan geleneğinin etkisinde, sembolik düşünebilme yeteneğinden yoksun ve erkeği hikayenin merkezine koymaya dünden razı bu yorumlar yüzünden erkek kadının, kadın da erkeğin huzur bulacağı bir “eş” olmaktan çıkıp, “ademoğlu” yeryüzünün halifesi olmuş, “havvakızı” da eksik ve mağlup bir yaratık olarak kalmıştır."
9007,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9008,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9009,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9010,Yazar: rumeysa ç.
9011,
9012,"Bir süre önce Esen Kitap, Reçel editörlerine, yeni çıkardığı, Corinne Maier’in “Çocuk Yapmamak için 40 Neden – No Kid” isimli kitabını gönderdi. Böylesi hediyeler almak, yeni kitaplardan haberdar olmak vb. Çok güzel, Esen Kitap’a da ilgisi için çok teşekkür ederiz. Ama böylesi iddialı bir başlığı olan bir kitabı sadece bir teşekkür notuyla “geçiştirmek” çok da içimize sinmedi açıkçası. Ben de 8 aylık hamile halimle okudum çocuk yapmamak için 40 nedeni teker teker :)"
9013,"Öncelikle şunu söylemem gerekiyor: Çocuk yapmayı (yapmak da ne demekse, en sevmediğim kullanım falan olabilir!) öven, yere göğe sığdıramayan yazılar kadar beni rahatsız ettiğini söyleyemeyeceğim ne yazık ki kitabın. Ne kadar provakatif bir dile sahip olsa da, “kadın haklı yahu” dediğim o kadar çok kısım oldu ki, anlatamam. Ama pek tabii, bir anne adayı olarak da, ne yazık ki kadının kendini konumlandırdığı “çocuk karşıtı” sayılabilecek pozisyonu da kabul etmek ya da olumlamak benim açımdan pek mümkün değil. Şimdi örneklerle kafamdakileri anlatma vaktidir:"
9014,"Kitabın girişinde doğum oranları ve ulus-devletin güçlenmesi temalı bir ön analiz var, ki bu mesele bize de dayatılan şu üç çocuk safsatasıyla oldukça paralel. Fransa (yazar Fransız) hem doğum oranları hem de iş gücüne dengeli katılım açısından oldukça iyi rakamlara sahip ve bununla çok ama çok övünüyor. Yazar ise bunun herkes tarafından “iyi” olarak düşünülemeyeceğini, meselenin içindeki, özellikle çocuk bakımındaki sömürü mekanizmaları görülmeden yapılacak güzellemelerin kimseyi bir yere götüremeyeceğini söylüyor. Bir de tabii bu meselede ulus-devlet güzellemeleri, güçlenen, büyüyen Fransa idealleri falan var. Türkiye’deki, kadınları kuluçka makinesinden farksız görme eğiliminin de bu resimden hiçbir farkı yok."
9015,"Sonrasında yazar, bazen tekrara düşse de, 40 madde içerisinde, özellikle ilk maddede çok kritik bir noktaya dikkat çekiyor: “Çocuk, kârlı ve büyüme gösteren bir business(iş kolu) haline geldi”. Burada o binlerce lira dökülen tüp bebek tedavilerinden, taşıyıcı anneliğe, ABD’de Kolombiya üniversitesindeki bir öğrencinin yumurtalarının Harvard’daki bir öğrencininkinden uzun olmasına kadar, ilk seferde insanın kulağına çok garip gelen birçok örnek veriyor yazar. Şaka maka, bir çocuk “yapma” piyasası var cidden de. Özellikle 2’li 3’lü testler, genetikle oynamalar da devreye girince benim kafam oldukça karışıyor. Bu meseleleri ilerleyen zamanlarda da yazasım var zaten, ama demem o ki, yazarın kıl olduğu kadar var, sırf çocuk “yapmak” için harcanan paraların, teknolojinin harcanabileceği yaşayan ve aç çocuklar/insanlar var dünya üzerinde… Devletin de, sistemin de bizden istediği sağlıklı çocuklar doğurabilmemiz. Bunu 36. Maddede de şu şekilde anlatıyor yazar: “Gebelikten önce ya da gebelik sırasında, embriyonun kimi hastalıklara yakalanıp yakalanmadığını ve kalıtsal bozukluklar gösterip göstermediğini öğrenmeye yarayan genetik bir tahlil söz konusu. Amaç? Sağlıklı çocuklara sahip olmak. Duracell piller gibi uzun süre gidebilen çocuklara. Garantili; kusurlu çocuklar? Iskartaya. Anomali? Evlerden ırak. Bugün Mozart, büyük olasılıkla Tourette sendromundan mustarip olduğundan, yaşamaya layık olmayan anormal biri olarak görülürdü.”"
9016,"Sonra beni en çok vuran kısım, yazarın, çocukların maruz kaldığı eğitim sistemi ve özellikle bu eğitim sistemi dahilinde maruz kaldıkları “aptallaşma”ya dair söyledikleri. Ezberlenen dersler, maruz kaldıkları zorunlu kariyer planları ve Türkiye’deki tablo içerisinden de sınavlar… Siz o güzel hayallerle “özgür” bireyler yetiştirme derdine düşseniz de, sistem havuz problemi çözmekten, üniversiteye girmek için sabah akşam demeden çalışmaktan fazlasını da alıp götürüyor ömürden. Bu mesele de bir kenarda dursun dedim okurken ben de kitabı, üzerine düşünmek, yazmak çizmek gerekiyor."
9017,"İşte kitapla ilgili tüm bunlar iyi güzel hoş, ama kitabın tamamında “Sana n’aptılar teyze, ne acı çektin bu kadar da çocuklardan bu kadar nefret ettin?” demekten de kendimi alamadım ne yalan diyeyim. Kendisi de iki çocuk annesi bir psikanalist olan bu kadını çocuk sahibi olma fikrinden bu kadar nefret ettiren anaakım annelik algısı, sistemin dayatmaları vb. olmuş. Ben de biliyorum bunları mesela, ama ben niye “Allah kahretsin ben ne yaptım?” demedim kitap okuyunca? Kadın ironi yapıyordur canım, kitap daha vurucu olsun diye şeklinde bir düşünce de oluştu içimde. Ama kadın göğüsleri bozulacak diye çocuklarını emzirmemiş, trenlerde de sigara içilen vagonları, çocuklu aileler o vagonları istemiyor diye geri istiyor. Bu nefretin kaynağını ben çözemedim vallahi. Kendisini, kendisi gibi psikanalist olan arkadaşlarına havale ediyorum…"
9018,"Kitabı bir çırpıda okuduktan sonra da son hissiyatım şudur: Etrafımızda bir sömürü düzeni var zaten, kâh ulus, kâh para, kâh cinsiyet ilişkileri üzerinden kendini tekrar tekrar üreten. Etrafında bir şeylerin ters gittiğini hisseden insanlar da, değirmenlere karşı mücadelesini sürdürüyor. Burada da bir fazla olmanın, dünyaya bir insanı getirmenin kitapta hissedildiği kadar korkunç bir yanı yok bence. Yeni bir can, yeni bir umut ve umut edenlerin, çabalayanların bu umuda ihtiyacı var."
9019,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9020,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9021,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9022,Konuk Yazar: Nuray Ekinci
9023,
9024,"Özgecan’ın yaşadıklarını ben de yaşabilirdim. Şükürler olsun ki ben şanslı olanlardandım, keşke Özgecan da şansızlardan biri olmasaydı. Keşke bu ülkede her gün haberlerde böyle insanlık dışı olaylara tanık olmasaydık, keşke çok keşkeler biriktiremeseydik: kadın cinayetlerini, tecavüzleri , kadına yönelik şiddetti…"
9025,"Ben de o zamanlar Özgecan gibi 20 yaşındaydım. Üniversitede değildim henüz, açıköğretim lisesi sınavlarına hazırlanıyordum, diğer taraftan da bir salça fabrikasında vardiyalı işçi olarak çalışıyordum. En büyük hayalim açıköğretim lisesinden mezun olup gazeteciliği kazanmaktı, yazmaktı kadınların sömürülmesini, kullanılmasını. Aşağılanıp hor görülmesini haykırmaktı."
9026,"Çalıştığım yerden tiksiniyordum. Her gün küfrede küfrede giderdim o kokuşmuş yığınhaneye. Nefret ediyordum çünkü özellikle de gece vardiyalarında, hava soğuk olurdu; dışarıda kadınlar her yaştan, on altısından tut altmışına kadar… Ayaklarında, çizmeler yerine eski püskü terliklerle üstleri başları ıslana ıslana 12 saat boyunca sabaha kadar ayıklama bantlarında o küflü, kurtlu domatesleri ayıklıyorlarlardı. Usta başı gelip çalışın diye bağırdığında bantta uyuklayan nenem yaşındaki teyzelerin o sıçrayışlarını her gördüğümde daha çok nefret ediyordum, insan olabilmenin bu kadar ucuz olmasından, sefaletten, çaresizlikten…"
9027,"Hele de her tuvalete gidişimde erkek ustadan izin almak iğrenç geliyordu. Zaten 12 saat boyunca tuvalete gitmek için sadece iki kere hakkımız olurdu. Hele regl günündeysen yandın, kadın ve erkek girişlerinin yanyana olduğu pis prefabrikten tuvaletler fabrika dışında, tenha bir yerdeydi. Ve oralarda da taciz ve röntgencilik vakalarının yaşandığını da duyuyordum soyunma odalarındaki dedikodulardan. O yüzden çoğu zaman gece vardiyalarında gitmiyordum tuvalete, gidemiyordum. Korkuyordum tutuyordum tuvaletimi. Bu daha sonrasında sağlık sorunları yaşamama sebep olmuştu. Her tuvalet için izin istemeye gidildiğinde suratında pis bir gülümseme beliren o ustabaşını boğazlamak geliyordu içimden."
9028,"Diğer taraftan da gece vardiyalarında yerinden ayrılmak için tuvalete giderken (çünkü 12 saat boyunca mola ve tuvalet dışında yerinden ayrılmak yasaktı, kimse gezemezdi ortalıkta) önlerinden geçen kadınların popolarına bakarak ağızlarındaki salyaları akıtıp bir birlerine sırıtan evli barklı koca koca adamların suratına tükürmek geliyordu içimden. Tiksiniyordum. Sanki büyük memeye sahip olmak bir suçmuş gibi, teşhir ediyormuş gibi… Karşısında işine dalmış, belki de bu sabah da okula giderken kahvaltı hazırlayamadığına üzüldüğü çocuğunu düşünen (molalarda yakındığını anımsardım çünkü hep) büyük memeli kadına yiyecekmiş gibi bakan, pis bir yaratığı andıran o surat ifadelerinden tiksiniyordum."
9029,"Bir gün yine her zamanki vardiya değişimlerinden biriydi. 12 saat gece çalıştıktan sonra vardiya dönüşümü olduğu için sabah uyuyup öğlen tekrar işe gidecektik. Ben çok yorulduğum için uyanamamıştım o gün, servisi kaçırdım. Gitmemezlik yapamazdım, yoksa azarı işitirdim ya da sezon bitiminde ilk şutlanan ben olurdum. Çünkü sezonluk bir işti, ne kadar çok çalışırsak o kadar kardı bizim için. O yüzden de dolmuşla gitmeye karar verdim. Önce ilçeden otogara gittim. Otogardan ilçe dışındaki beldelere giden dolmuşlar fabrikanın önünden geçiyordu, ben de birine bindim oturdum."
9030,"Dolmuşta hiç kimse yoktu, hareket etmesine de zaman vardı daha. Ben de “off, puff” yapıp işe geç kaldım diye söyleniyordum. Şoför de ikiz aynasından bana bakıp duruyordu. Sonra birden çalıştırdı arabayı, yola düştük. Kendi kendime, Allah Allah, dedim; hala zaman var neden erken kalktı ki? Heralde acıdı bana, yardım etmek istedi işe geç kalmamam için, diye düşünmüştüm. Şoförün de suratında fabrikadaki adamlar gibi pis bir yaratığı andıran o ifade vardı. Çok çirkin geliyordu bana. Allah’ım ne kadar çirkin, demekten alıkoyamamıştım kendimi. Oysa insanları çirkin güzel diye niteleyen bir insan olmamıştım hiç. Ama sanırım bazen insanların kötülüğü yüzüne yansıyormuş, bunu anladım."
9031,"Yine de aklıma kötü bir düşünce gelmedi. Allah’ın kulu sonuçta, öyle dememem lazım, ayıp; hem baksana, adam sana yardım ediyor, işe yetişeceksin ne güzel işte, diyordum kendi kendime. Biraz sonra konuşmaya başladı benimle. İsmimi filan sordu. Ben pek konuşmak istemiyordum, geçiştirerek veriyordum cevapları. Sonra birden başka yola sapmaya çalıştığını fark ettim. Kestirme filan da yoktu zaten, çünkü yolum tek güzergahtı. “Nereye gidiyoruz” diye sordum. “Denize gidelim. Boşver işe gitme” dedi bana. Ben önce anlayamadım. “Nasıl yani?” dedim. O tekrar gitme işe, dedi “Haydi denize gidelim hava da sıcak” filan diye konuşmaya başladı."
9032,"Aynadan pis pis bakıp duruyordu bana. O an ne yapacağımı bilemedim. Artık kötü şeyler olacağından emindim. Önce bağırmak istedim. Çığlık atsam, ilçe dışında bir belde, kim duyacaktı? Hem arabadaydım, imkansızdı. Sonra arabadan atmak istedim kendimi, kapı içeriden açılmıyordu. Camlara baktım, camlardan sığamazdım. Kalbim duracaktı sanki, o kadar hızlı atıyordu ki, onun bunu bile duyacağını zannettim. Sonra kendime geldim, bişeyler yapmam lazımdı. Onu ikna etmeliydim ama nasıl?"
9033,"Sakince konuşmaya başladım. “Canım benim, ben işe gitmezsem kovulurum, o zaman hiç evden çıkamam, gel biz başka zaman gidelim denize, hem daha sonra her zaman gidebiliriz, numaranı da ver ararım ben seni” dedim. O zaman yumuşadı. Pis pis gülerek, tamam, dedi. Götürdü beni fabrikanın önünde bıraktı. Elim ayağım zangır zangır titriyordu. İner inmez koşmuştum fabrikanın içine. Numarasını verdiği kağıdı da yırtmıştım hemen. Fabrikaya vardığımda ağlamaya başladım, kimseye söyleyememiştim. O gün hiç bitmek bilmiyordu sanki. Sonra nedendir bilmiyorum; utancımdan mı, adımın çıkmasından mı, korkudan mı kimseye söyleyememişti. Ta ki bu güne kadar. Bu gün bile.."
9034,"Geçenlerde teyzem bununla ilgili bir hikaye anlatmıştı bana. Üniversiteye giderken parası olmadığı için merkezden şehir dışına yürüyerek gidiyordu teyzem. Yine bir gün yürürken, dolmuştan bir kızın, onun üzerine atladığını, önce şoka girdiğini ne olduğunu anlamadığını, daha sonra da kızı kaldırıp ne oldu diye sorduğunda kızın “dolmuşta tek kaldım, o yüzden attım kendimi” dediğini, daha sonra da kızı hastaneye götürdüklerini filan anlatmıştı. Teyzem “yazık kim bilir dolmuşcu ne yaptı da attı kendini kızcağız” derken bile içimde bir şeyler canımı sıkıyordu. Tuhaf bir şeylerdi ama ne olduğunu bilmiyordum. Meğer ben bile unutturmuşum kendime o anı, bilinç altıma itmişim, orada saklamışım."
9035,"Özgecan’ın haberini duyduktan sonra tekrar hatırladım çıkardım biliçaltımdaki karanlıktan. Çok üzülerek… Şükürler olsun, ben de bunları yaşayabilirdim, şansım varmış ucuz atlatmışım, dedim. Keşke Özgecan, güzeller güzeli Özgecan da böyle şanslı olsaydı. Üzerinden yıllar geçti, şu an İstanbul’da bir üniversitede gazetecilik okuyorum. Şimdi düşünüyorum da, keşke o zaman korkmasaydım, o dolmuşcuyu şikayet etseydim. Ya başkalarına da zarar vermek istediyse ya da verdiyse? Umarım vermemiştir."
9036,"Her korku, utanç yüzünden atılmayan adım, başka acılara kötülüklere davetiyedir. Korkusuz, cesur yürekli, özgür kadınların güzel yarınlarına merhaba deme ümidiyle…"
9037,
9038,
9039,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9040,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9041,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9042,"Reçel Blog editörleri Huri Küçük ve Fatma Büşra Helvacıoğlu, Kaçkar TV’de Kelemet Çiğdem Türk’ün sunduğu Sil Baştan programının konuğuydu. Reçel’in kuruluş hikayesinden Müslüman kadın prototipine, salça yapmaktan hayvan gütmek için yaylaya çıkmaya pek çok konunun konuşulduğu bu keyifli programı buradan izleyebilirsiniz."
9043, 
9044,
9045,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9046,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9047,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9048,Konuk Yazar: Haşime Elif Kılıçarslan
9049,
9050, 
9051,"İlk başörtüyü taktığım yıllar bu hayatın acemisiydim. Etrafımda beni anlayacak kimse yoktu. Ailem, akrabalarım “eyvah, beynini yıkadılar, delirir bu” diyor ve ödleri kopuyordu."
9052,"Araştırırken dindar cemaatleri, vakıfları keşfettim. O zamana kadar öyle cemaatlerden, vakıflardan, tarikatlardan haberim yoktu. Yepyeni bir dünyaydı benim için. O ortamın bir jargonu vardı ve ben çok yabancıydım. Onlar sahabe, cihad, tebliğ dediklerinde “siz Arapça mı konuşuyorsunuz, ne dediğinizi hiç anlamıyorum” diye ağladığımı hatırlıyorum. İğne ile kazar gibi bir sürü cemaate, vakfa hatta tarikatlara girdim, dinledim ve soru sordum."
9053,"Genelde sorduğum sorulara, üslubuma istihza ile güldüklerini, bazen “aman sen de!” deyip kızdıklarını hatırlıyorum. Ama sanırım sorun hep rahat tavrımdı. Bunu şimdi daha iyi anlıyorum. O zaman anlamlandıramıyordum."
9054,"Kadın ile ilgili sorduğum sorularda hangi cemaat, vakıf olursa olsun cevap birebir aynıydı. Halbuki diğer her konuda çekişen, birbirini öteleyen bu gruplar konu kadın olduğunda klasik cevabı veriyordu: “En büyük hakkı kadına İslam vermiştir. Eşitlik değil adalet ile. Evde yemek yapmak, bulaşık yıkamak hatta çocuğunu emzirmek zorunda bile değildir. Erkek rızkı getirir. O nedenle evin reisidir. Zaten kadın duygusal bir varlıktır. Fıtratı bunu gerektirir. Reislik verilmeme nedeni de budur” gibi. Daha uzatmaya gerek var mı? Bu cümlelere hepimiz aşinayız. Ama hepsinin mümin kadın beklentisi söz dinleyen – bana göre pısırık – ve sosyal hayatta bazı yerlerde vitrinlikti. Onun dışında evden dışarı adım attığı andan itibaren her hali sorundu."
9055,Sonra kitaba bakmaya ve kendim araştırmaya karar verdim. Hiç bir sorunun cevabını bulamıyordum. Kur’an’da övülerek anlatılan kadınlardan başladım.
9056,"Yaşadığı toplumda kadınların Süleyman mabedine girmeleri bile yasakken o tüm dengeleri değiştirmiş. Süleyman mabedine giriyor. Erkeklerle namaz kılıyor. Bir sürü ön yargıyı yerle bir ediyor. Bir sürü saldırıya, muhalefete ve yargıya rağmen doğru bildiği istikametten ayrılmayan Meryem."
9057,"Firavunun karısı Asiye’yi okudum. Tanrı iddiasındaki bir egemene rağmen mazlumun, mağdurun yanında yer almasını, korkmamasını gördüm. Bir zalime meydan okumanın bedelini ne kadar ağır ödediğini okudum."
9058,"Lut’un ve Nuh’un karısının neden eleştirildiğine baktım. Biri zalimlerin yanında yer alır. Diğeri, Lut’un karısı ise malına, canına zarar gelir korkusuyla zalimlere işbirlikçiliği yapar."
9059,"Ama en etkilendiğim Mücadele Suresi olmuştu, itiraf edeyim. Mücadele ismi fail Arapça’da müennes yani dişi bir kelime. Zaten sure bir kadınla peygamberin tartışmasını anlatarak başlar. Rivayetlerde yaşlı bir kadın olan Havle’nin o günün adetlerine göre hükmeden peygamberin tavrını adaletsiz bulur ve “ama bu haksızlık” der ve ısrarla adalet talebinde bulunur. Bu konuda Hz. Aişe’nin ne derece ayrıntılı bilgiler verdiğine bakabilirsiniz."
9060,"Bir sürü meale, tefsire baktım. Evet, peygamber bir kadınla tartışıyor ve Allah işittim diyor ve kadını haklı buluyordu."
9061,"Birden bugüne döndüm. Herhangi bir camiye, vakfa bir önder isim gelse ya da şeyh ve onun anlattıklarına bir kadın itiraz etse ne olur diye düşündüm. Bir kere o ortamda kadının olmasını ve sesini duyurup, varolup soru sorabilmesini tartışırlardı. Sonra da kadın münafık, pis bir feminist ilan edilir, büyük ihtimalle provoke ediyor iddiasıyla salondan atılırdı."
9062,Sonra şunu fark ediyorsunuz ki kadın hakkında yerleşmiş ezberler var. O ezberlerin dışında tek laf etmenizi istemiyorlar. Fıkhi bazı gereksiz bilgilerle kafalar o kadar doldurulmuş ve meşgul edilmiş ki asıl olan kimsenin umurunda değil.
9063,"Kitabı yorumlayanlar, ayrıntılarla boğularak hayatın dışına atmışlar. Hayata dokunamaz hale getirmişler. Etrafını korku çitleri ile örmüşler. Bu çizginin dışı münafıklık, mürtedlik, sapkınlık! Yani en yumuşağı feministlik bence."
9064,"Gonca Kuriş’i rahmetle anıyorum. Ne zaman adı aklıma gelse burnumun direği sızlar. Çok bencilce biliyorum ama o ben olabilirdim diyorum. O güne göre farklı şeyler söyledi. Bir ay işkence gördü. Ona yapılanlar vahşet diye tanımlanamaz. Daha da ötesiydi. Bu vahşet ortaya çıktığında her yer sessizliğe boğuldu. Kimse ona üzülmedi. Doğru düzgün haber değeri olmadı. Ona işkencecileri kadar biz de zalimce davrandık. Yaşadıklarını yok sayarak, unutarak, bununla yüzleşmeyerek…"
9065,Bir yerden başlamak gerekiyor. Yoksa ne kadar çöp varsa üzerimize boşaltmaya devam edecekler.
9066,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9067,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9068,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9069,Konuk Yazar: Büşra Aytekin
9070, 
9071,"Türkiye’de kadın hakları ve feminizm örgütlenmiş biçimde, uzun süre sol görüşlü insanlar tarafından savunuldu. Belli dönemlerde, özellikle başörtüsü yasağı ile beraber İslamcı kesimden kadınların da ciddi çabaları, mücadeleleri olsa da ne yazık ki bu mücadeleler, belli taleplerin dışında geniş kapsamlı (ve örgütlü) bir cinsiyetçilik mücadelesine dönüşemedi. Müslüman* kadınların, kadın olmakla ilgili yaşadığı sıkıntılara, çok değerli birkaç yazar dışında siyaset ya da yazı dünyasında yer veren olmadı. Siyaset sahnesinde etkili olan babalarımız, ağbilerimiz, kocalarımız muhalefet olma statüsünden kurtulup, iktidara giden yolda çabalarken sıra bir türlü bize, bizim yaşadığımız sorunlara gelmedi. Bize düşen, bu kutlu (!) yolda, onlara köstek değil destek olmaktı. Biz de kendi sıkıntılarımızı bir kenara itip, onlara oy toplarken kapı kapı gezmekten tutun da, onlardan sonra bayrağı devralacak çocuklar vererek (evet kadın olarak bizden beklenen buydu) olabildiğimiz kadar destek olduk."
9072,"Gün geldi, İslamcı kesim kendi içinden bir iktidar çıkarmayı başardı. Bu başarıyı hep beraber yürekten kutladık, her ne kadar bütün başarı öyküsü yine erkekler üzerinden yazılmış olsa ve biz geri planda kalsak da… Bu sefer, “mahallemizin” erkekleri kolları sıvayıp, nihayet ulaştıkları iktidarda mücadele vermeye başladılar. İktidar artık bizde değilse de babalarımızda, kocalarımızda olduğundan umutla beklemeye başladık. Fakat sıra yine bir türlü bizim sıkıntılarımıza gelemedi. Bırakın cinsiyetçilikle mücadeleyi, kendi mahallelerinden kadınlar olarak başörtüsü yasağının kalkması için bile yıllarca beklemek zorunda kaldık. Başörtüsüyle aday olup, seçilmiş bir milletvekilimiz hala yok. Her şeyin bir zamanı var diye itiraz edecektir birçok kişi buna, fakat ben de tam onu söylüyorum, bize zaman nedense ya hiç gelmedi ya da aynı düşünceye, aynı inanca sahip olduğumuz erkeklerden yıllar sonra…"
9073,"Başörtümüzle eğitim ve çalışma hakkımızı savunurken, bunun laiklikle çeliştiğini, başörtümüzü evimizde takmamız gerektiğini söyleyenlere karşı bizi savunur görünen erkekler, iktidarı ele geçirip, başörtüsü yasağı kalktıktan sonra diğerleri gibi bize evlerimizi işaret etmeye başladı. Asıl yerimizin ev, asli kariyerimizin annelik olduğunu bize her fırsatta bakanından tutun, okulda beraber eğitim aldığımız erkek arkadaşlara kadar, eksik olmasın, hepsi hatırlattı. Madem biz sadece anne ve ev kadını olarak kabul görecektik, o zaman bu başörtüsü özgürlüğünün ne anlamı vardı?"
9074,"Kadınların varlık sebebini kendilerine hizmet zanneden güruh, canımızı giderek daha çok sıkmaya ve dahası yakmaya başladı. Her fırsatta kendilerinin daha zeki, daha güçlü karakterli olduklarını açık açık ya da satır aralarında belirtiyorlardı. (Kadınlar regl dönemlerinde namaz kılamadığı için imanlarının bile yarım olduğunu savunan İslamcı erkeği bizzat işitti kulaklarım). Yani sizin anlayacağınız onlar asıl insan, biz ise onlar sayesinde yaşayan, yarım akıllı, iradesiz yan insancıklar. Farklı ideolojilerden insanlara göreyse zaten irademiz ya da aklımız olsa başörtülü olmazdık. Bu insanlardan, başörtüsü özgürlüğünü savunanların birçoğu bile bizi kendi iradesinden yoksun, ailesi tarafından örtünmeye zorlanmış ya da kandırılmış, cahiller olarak gördü. Başka bir kesim, bizi devlet için tehdit olarak kabul etti. Kendi ülkemizde, bizi sadece bir insan olarak gören ve istediğimiz gibi yaşama hakkımız olduğunu düşünen, kendimizden başka neredeyse kimsemiz kalmadı (“neredeyse”nin altını çizmek isterim, gerçek bir adalet duygusuyla her kesimden yanımızda olanları tenzih ederim)."
9075,"Cinsiyetçilikle mücadele eden sol gruplar, ne yazık ki aralarından, Müslüman bir kadın olarak yaşamayı özgürlük alanı kabul etmeyenler çıktığından, azınlık bile olsalar, İslamcı cephede örnek gösterilerek, kadın mücadelesinin inançlarımıza karşı bir tehdit olarak görülmesine sebep oldu. Biz her ağzımızı açıp, cinsiyetçiliğe karşı çıktığımızda, bizi de onlardan biri gibi gösterme yoluyla, söylediklerimiz inançlı insanlar karşısında itibarsızlaştırıldı. Veda hutbesindeki, kadınların emanet olduğu sözüne gösterilen tepkiler üzerinden cumhurbaşkanının feminizmin dinimizle ilgisi yok çıkışı da bu şekilde yorumlanabilir."
9076,"Bütün bunlara rağmen Müslüman kesim içerisinde gittikçe büyüyen bir kadın grubu var. Veda hutbesindeki sözleri reddetmeyen ancak erkeklerin neden kadınlara emanet gibi değil de sahipmiş gibi davrandığını soran ve buna isyan eden bir grup. Allah’a kocalarını ya da babalarını şirk koşmayan, ayıp olduğu için değil, günah olduğu için bazı şeylerden sakınan, kocası emrettiği için değil, Allah emrettiği için bazı şeyleri yapan, ilmin ve hayatın her alanındaki cihadın erkeklere mahsus olmadığını bilen ve buna göre bir hayat sürmeyi gaye edinmiş, önüne hem kendi mahallesinden, bizzat babası, kocası, en yakınları tarafından döşenmiş taşlara hem karşı mahallelerden konan engellere rağmen, düşe kalka doğru yolda yürümeye çalışan bir kadın grubu. Bunu Reçel’deki yazılardan da yavaş yavaş ortaya çıkmaya başlayan, cinsiyetçilikle mücadele eden Müslüman kadın inisiyatiflerinden de görebiliyoruz ve eğer bizim için varsa bir umut buralardadır diyoruz. Yani diyeceğim o ki artık cinsiyetçilikle mücadeleyi, kendi tabanınızda bile itibarsızlaştırmanız biraz zor. İsyan kendi mahallenizde giderek büyüyor."
9077,—
9078,"* Müslüman kadından kastettiğim şey, inananlardan ziyade, dini hassasiyetleri olan, İslama uygun yaşamaya gayret eden kadınlar. İslamcılık bir ideoloji olduğundan ve hepimizi kapsamadığından biraz da yanlış olarak Müslüman kelimesini kullandım."
9079,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9080,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9081,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9082,"Bütün kadınlar gece, gündüz, evde, sokakta, işte, minibüste, otobüste, eğlencede, eylemde güvende olsunlar. Hayatta kendi sesleriyle, sözleriyle, bedenleriyle, seçimleriyle varolsunlar. "
9083,"Bu da tüm okurlarımıza ve konuk yazarlarımıza bizden ufak bir hediye. Editörlerimizden Rumeysa’nın da içinde olduğu, BGST Kadın Müzisyenler, “Zile Basıp Kaçanlar” projesinden:"
9084, 
9085,
9086,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9087,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9088,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9089,Konuk Yazar: Haşime Elif Kılıçaslan
9090,
9091,"İmajla yaşayan bir çağ. Vahşi zaafların ardına saklanmamızı öğütlüyor reklam panoları. İnsan gibi gözükmekten korkuyoruz. Yaraları sakla, kusurları ört ve selfie çek."
9092,"Özgecan’dan sonra yaralarımızı, inşa edilmiş hasarlı bir zihni konuşmaya başladık. Bu zihinle hesaplaşmadan hiç bir ceza sızımızı eksiltmeyecek."
9093,"Yazımı yazdıktan sonra benim için en zor olan tecavüzü yaşayan arkadaşıma yazıyı göstermek oldu. İçimde fırtınalar kopuyor. Onu üzmekten korkuyorum. O nedenle yazıda tecavüzden üstünkörü bahsettim. Yazıyı okudu ve sevindi. Keşke daha net anlatsaydın dedi. Şaşırdım… Bu kadarını ben de beklemiyordum. Çığlığımı gördün ve görünür yaptın, o karanlık dehliz de kalmadı dedi."
9094,O nedenle Reçel Blog’un yaptığını asla küçümsemiyorum. Kadını görünmez kılmak için ellerinden geleni yapıyorlar.
9095,"Sadece kullanışlı alanlarda vitrin olabilirsiniz. Onun dışına çıkan her sesi hafifleştirecek kelimeleri var. Yaralarımızdan korkmuyoruz, bayım!"
9096,Daha küçücük çocukken evine su içmeye giderken tecavüze uğramış bir kadın söylüyor bunu.
9097,"O kadar çok kötü yer var ki, hangisinden başlayacağımı bilmiyorum."
9098,"Tecavüzü yaşarken çocuk olduğundan ne yaşadığından haberi yok. Genç kızlığa adım atarken aslında ne yaşadığı anlamış. İkinci defa kahroluş. Kimseye ama hiç kimseye söyleyememek. O hıçkıra hıçkıra ağlarken sadece dinliyorum. Hiç yorum yapmadım. Acısına saygısızlık etmekten o kadar çok korktum ki. O anlarda bir sürü şeyden bahsediyor. Durdu, gözlerimin içine baktı ve “Biliyor musun, bunu kocam duysa beni boşar. Bu konuyu sürekli yüzüme vurur ve yargılar biliyorum” dedi. Anladım ki kocasına her baktığında bir yerleri kanıyor. Devam ediyor. Sonra yıllar sonra pazarda bana tecavüz eden adamla gözgöze geldik dedi. Pis pis sırıtıp, gözlerini kaçırmış."
9099,İçimden kim bilir kaç çocuk var diyorum.
9100,"Yargılarınız bayım, çok insansız! Kelimeleriniz cenabet! Bir vahşeti konuşurken bile insanların acılarını işportaya düşürmeniz, politik hesaplarınız, dünyanın her yerinde diye başlayan ıssız, insansız cümleleriniz… Kadın dırdırına dair espirileriniz, “susmayanı var mı?” gibi birbirinizi dürtüşleriniz. Siyasetten bahsederken “ayartıcı kadın gibi” birbirinden çirkin örnekleriniz."
9101,"Susmanı öğütlüyorlar, biliyorum. Terbiyeli oturmanı. Sus dediğinde susmanı. Halbuki kapısının önünde o merdiven boşluğunda evin kapısına bir adım varken tecavüzcünün emri de “sus”tu. “Her gün susmasaydım”ı düşünmüş bir kadın. Keşke bir adım daha atıp, kapıyı yumruklayabilseydim. Keşke bu kadar korkmasaydım. “Daha çocuktun” diyorum, çocuk."
9102,Bakan çıkıp “çocuklarınıza çığlık atmayı öğretin” demişti. Bir çocuk sabah okula giderken yanına yaklaşan taksideki adam onu zorla arabaya bindirmeye çalışır. Çocuk çığlık atar. O kadar güçlü bağırır ki insanlar etrafına toplanır. Adam arabasıyla hızla uzaklaşır. Plakası alınmıştır. Ne mi oldu? Aile suç duyurusunda bulundu. İnsanlar şahit oldu. Savcı ifadesini alıp serbest bıraktı. Ortada suç yokmuş.
9103,"Hangisinden başlamalı? Yol uzun… Hastalıklı bir zihin var. Yaptığı tüm vahşeti kolayca kadının üstüne atıp, sorumlu tutabilen bir zihin. Her gün bir şekilde karşımıza dikilen ahlak yargıçları. Kadınlar şunları yapmalı, şu fıtrattan, bu ifritten diyen üst, eril bir akıl. Her gün bir şeyler dayatıyor. Sanki çöplüğüz biz. Her gün gelip üstümüze bir şeyler boşaltıp gidiyorlar."
9104,"Artık çocuk değiliz. Bazılarımız çok çabuk, bazılarımız ağır aksak ama büyüdük. Hepimizin üzerinde ağır bir sorumluluk var. Bunları konuşmak hatta ifşa etmekle başlıyoruz. Unutmamakla devam etmeliyiz. Sorunların üzerini örtmelerine izin vermeyerek. Her gün saçmalıklarını yüzlerine vurarak. Her gün adalet talebimizle karşılarında bulmalılar bizi. Ellerindeki büyüteci kırıp suratlarına atmalıyız."
9105,"Didem Madak bir röportajında şöyle diyor; “Bir zenci kadın şair şöyle demiş: Erkekler özgür iradeyi efendi efendi tartıştılar, bizse çığlıklar atarak tartıştık onu.”"
9106,"Hep kendimizi tarif ettik. Delilik saydılar. Üzerlerine yapışır diye korkanlar var. İçimizi türlü kötülüğün adresi görüp, çıkmaz sokak sakın girme diye uyaranlar var. Olsun! En masum düşlerimizi, kelimelerimizi alıp sokağa çıkıyoruz. Görünür oluyoruz… Var mısınız?"
9107,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9108,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9109,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9110,Konuk Yazar: Cecol
9111, 
9112,"Baktım, “Özgecan’ın Gömleği”ne yaptığım yorum ilgi, tepki vs. toplamış, ben de adam akıllı oturayım yazayım dedim."
9113,"“Biz bu Kuran’ı vahyetmekle, sana kıssaların en güzelini anlatıyoruz. Halbuki sen daha önce bundan bihaberdin.” "
9114,"8 yaşında filanım. Allah’ın beni sevmediğini düşünüyorum; sevse niye babamı alsın ki benden. Benim de onunla çok iyi bir ilişkim yok. Ananem gel sana dua filan öğreteyim diyor ama umurumda değil. Bir ramazan günü herkes oruç evde, ben değilim. Tabi eskisi gibi tabak orucu bile tutmuyorum. Neyse TRT1’de iftar programı izliyor bizimkiler, Peygamberin babasını nasıl kaybettiğinden, dedesi ölünce nasıl o toprağa oturup kafası elleri arasında amcası gelene kadar çaresizlik içinde beklediğinden bahsediyor konuk. İçim acıyor, bizimkiler neyse fark etmiyor ama ağlıyorum. Çok seviyorum Allah’ı o an, en çok da bir yetimi böyle sevdiği için. Sonra hep oruç tutuyorum öyle tabak filan değil sahurdan iftara… Yıllar geçiyor, 18 yaşındayım, Amargi okuyorum, feminist oluyorum. Bütün konferanslarda hep aynı şey; İslam’ın eril bir dili olduğu, Kur’an’ın male-centric (erkek merkezli) bir bakış açısı olduğu filan falan… Hop başa dönüyorum, o Ramazan oruç tutmuyorum. Ama içimde bir huzursuzluk, Kur’an’da defalarca yetim hakkı geçiyor. En güçsüz kim bir toplumda: annesini veya babasını kaybetmiş bir çocuk. Bunu bu kadar koruyan, kollayan bir kitap kadın düşmanı olamaz herhalde diyorum. Başlıyorum aramaya, sonra onu buluyorum: Ahsenul Kassas, kıssaların en güzeli. O günden beri oruçlara devam…"
9115,Bu benim dinle olan kısa hikayem ve hikayede bu kıssanın kıymeti çok. Şimdi gelelim benim Hz. Yusuf kıssasında ne bulduğuma. Her ne kadar Özgecan’ın gömleği yazısının altına yorum olarak yazmış olsam da gelen tepkiler çok da açıklayıcı olmadığını gösterdiği için tane tane çokça soruyla anlatayım dedim.
9116,"Ders 1: Cinsel anlamda kadınla erkek arasında fıtri bir değişiklik yoktur, kadın da en az erkek kadar seksüel bir varlıktır. Züleyha’nın Yusuf’a saldırmasına sebep de, kadınların ellerini kestiren de cinsel arzudur."
9117,"Şimdi bu meseleye şöyle itirazlar gelmiş: “Züleyha’nınki aşk cinsel dürtü değil”, “Kadınlar parmaklarını güzellikten etkilenip kestiler“"
9118,Biz de şöyle cevap verelim:
9119,"1. Diyelim aşk, saf aşk… Peki niye Hz. Yusuf’un bedenine sahip olmak istedi? Diyelim ki aşkı gözlerini kör etti. Peki niye ona aşkını şiirlerle, şarkılarla filan anlatmadı da aşkını anlatmak için cinsel bir yol tercih etti? Siz aşık olduğunuz adamın mı yoksa deliler gibi arzuladığınız adamın mı ilk fırsatta üstüne atlarsınız?"
9120,"2. Kadınlar güzellikten etkilendiler diyelim.  Öyle ya güzellik insanın aklını başından alan bir şey. Peki orada Yusuf yerine, çok güzel bir kız olsaydı ya da çocuk, kadınlar yine ellerini keserler miydi? Karşı cinsin güzelliği sırf güzellik hissi mi yaratır yoksa beraberinde arzuyu da getirir mi?"
9121,"Ders 2: Taciz tecavüz bir kadınlık-erkeklik meselesi değil, bir iktidar güç meselesidir. Züleyha’nın Yusuf’a saldırmasının, onun bedenine sahip olma hakkını kendinde görmesinin de sebebi aşkı değildi. Öyle olsa ona daha naif yaklaşır, aşkını dillendirirdi. Züleyha ise köle olarak satın aldığı bu adamın sadece hayatının üzerinde değil bedeninin de üzerinde hak sahibi olduğunu düşündüğü için ona saldırdı."
9122,"Gelen itirazlar: “İktidarla ne alakası var? İffetsiz bir kadının, aşık bir kadının, vs. vs. bir kadının kendini kontrol edememesi, aşkının aklını başından alması.“"
9123,"Tamam diyelim öyle, o zaman şöyle soralım hikayedeki kadın Züleyha değil de köle bir kadın olsa aynı olay yaşanır mıydı? Ya da aşk ya da iffetsizlik bir insanın aklını başından ne kadar alır? Mesela Hz. Yusuf  bir köle değil de bir prens olsaydı Züleyha aynı kayıtsızlıkla kapalı kapılar ardında ona saldırabilir miydi? Ya da buna sebep verecek, Hz. Yusuf’u o kötü duruma sokacak bir durum olur muydu?"
9124,"Ya da şöyle düşünelim, bir insan bir insana ne zaman tecavüz eder, aklı başından gittiğinde mi? O zaman tecavüzler niye her zaman ıssız yerlerde olur? İnsanın aklı başından gitmek için mekan mı arıyor? Ya da niye hep güçsüzlere tecavüz edilir? Akıl baştan gitmek için insan mı eliyor? Vallahi bu kadar basıyorsa aklın hiç baştan gitmemesi gerek, öyle değil mi?"
9125,"Peki ya sonrasında attığı iftira? Eğer iktidar sahibi olmasa kim ona inanırdı, nasıl Yusuf’un hayatına bu kadar tahakküm etme hakkı olurdu?"
9126,"Ders 3: İffet, namus; cinsiyetçi, sadece kadının ya da güçsüzün yanına konulduğunda şık duran kavramlar değildir. Evrenseldir, toplumun herkesimini kapsar. "
9127,“Andolsun ki onların kıssaların akıl sahipleri için ibret vardır“. Ne yapalım bu kıssadan hisseyi almayalım mı kendi payımıza?
9128,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9129,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9130,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9131,Konuk Yazar: Zeynep Ö.
9132,
9133,Geçtiğimiz günlerde IŞİD’in kadınlardan oluşan polis gücü el-Hansa bir manifesto yayınladı. Kellekesen maskeli canilerin günlük hayatlarında neler olup bittiğine dair içerden bir bakış sunması açısından çok önemli bir belge olan manifesto hemen İngilizceye tercüme edildi. Üstelik manifestoyu kaleme alanların kadınlar olması belgeyi daha da ilginç kılıyordu.
9134,"Manifestoda yazılanlar aslında benim gibi muhafazakar ailelerde büyümüş olanlara çok tanıdık gelecek. Kadınlarla ilgili aktarılan hadisler, kadının asli vazifesinin ne olduğu, eğitim hakkının nerede başlayıp nerede bitmesi gerektiği gibi konularda IŞİD kadınlarıyla uzlaşmakta sıkıntı çekeceğimizi hiç sanmıyorum. Hatta manifestoyu yazan kadınlar Türkçe bilseler İHL’lerde din derslerine girebilir, evlerimizde yapılan dini sohbetlerde başköşeye yerleşip en saygıdeğer hocanım olabilir ya da dini gazete ve dergilerimizde aile danışmanı olarak köşe kapabilirlerdi."
9135,"Manifestoyu okuyunca gördüm ki kafirlerle savaşmak için IŞİD’e katılan adrenalin tutkunu kadınları bekleyen kötü bir sürpriz var. Onlar için öngörülen hayat tarzında “kutsal cihad” yer almıyor. Bunun yerine kadının esas yerinin evi, esas vazifesinin de kocasına hizmet olduğu söyleniyor. Tabi kadının yeriyle ilgili bu tespitler yapılırken de belli dini referanslar itinayla seçiliyor ve arzuya göre servis ediliyor. “Kadın Adem’den ve Adem için yaratılmıştır” ifadesi anahtar cümlemiz. Ardından ayet geliyor: “O’nun işaretlerinden biri de kendilerine ısınasınız diye sizin cinsinizden eşler yaratması ve aranıza sevgiyi ve şefkati yerleştirmesidir.” Tabi aslında cinsiyet belirtilmediği halde ayetteki “eş” ifadesini kadın olarak yorumlama eğilimi de yine hiç yabancı olmadığımız bir kelime oyunu."
9136,"IŞİD’e göre kadının işi kolay. Fıtraten erkeğe eş olmak için yaratılan kadının dünyada ve ahirette mutlu olması için namaz kılması, oruç tutması, iffetini koruması ve kocasına itaat etmesi yeterli. Kocasını memnun etmenin yanı sıra “Cennet annelerin ayakları altındadır” hadisiyle kutsal annelik vazifesine değinmeden de geçilmemiş. Manifestoya göre yedi yaşından itibaren dikiş, nakış, yemek, ev işi, ilmihal, Kur’an ve azıcık da İslam tarihi öğrenen kadın en geç 16-17 yaşında evlenmeli ve gerekli haller dışında evinin dışına çıkmamalı. Kadınlara hizmet vermek koşuluyla doktor ve öğretmen olabilir, ama aksi takdirde eğitim hayatını bitirse iyi olur. Makyaj, estetik kesinlikle yasak. Kuaförler zaten şeytanın mekanları ve zinhar haram."
9137,"Bu noktada “Manifestoyu kadınların yazdığından nasıl emin olabiliriz?” sorusu akıllara gelebilir. Belgenin giriş bölümünde hadis olarak aktarılan bir ifade var: “Eğer bir insanın diğerine secde etmesini emretseydim kadının kocasına secdesini emrederdim.” Hemen ardından da manifestoyu yazan kişiler, “maalesef” böyle kadınların ne kadar az olduğunu belirtiyor ve ilave ediyorlar: “Adamlar adam olsaydı kadınlar da kadın olurdu.” Sanırım bu son cümle yazanların kadın olduğunun delili sayılabilir."
9138,"Özetle, ülkemizdeki dindar çevrelerin kadına bakışıyla IŞİD’inki arasında tahmin ettiğimizden fazla benzerlik var. Nitekim İHL mezunu ve geleneksel çevrelerde hayli vakit geçirmiş biri olarak manifestoda yazanlar beni hiç şaşırtmadı. Açıkça ifade etmeseler bile tanıdığım birçok Müslüman erkeğin kafasındaki ideal kadın rolünün yukarıdakilerle örtüştüğüne bahse girebilirim."
9139,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9140,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9141,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9142,Konuk Yazar: Burcu Arıkan
9143,
9144,"Bazen olmak istediğin hiçbir yer olmaz hani… Bulunduğun yer dar gelir, kendini yollara vurursun ama varlığın hiçbir yerde durmak istemez. Hiçbir mekânı dolduramayan bir boşluk gibi…"
9145,"Evde kocaman hissediyordu bedenini, duvarlar tam teninin bittiği yerde başlıyordu. Kendiliğinin kapladığı hacmi hatırlamak istiyordu tekrar, ruhunun sınırlarını. Sokağa çıktı; hala kocamandı. “Dışarısı” tam teninin bittiği yerde başlıyordu. Açılmak istiyordu, yürüdükçe ufalacağını düşündü. Düşünmek… Kocamandı kafası, kafatası geriliyordu dışarı çıkamayan cümlelerden. Kafası olmasa bir rahat nefes alacaktı. Dışarıda olmanın hiçbir anlamı yoktu. Açıkhava eskiden olan şey değildi artık. Eve döndü, en azından bir de kendini aramak ve bulamamanın ağırlığına gerek yoktu. Evde kendi kendine konuşabilir, varlığını duvarlar sınırınca çıkarabilirdi teninden. Odadan odaya geçerken anahtar sesini duydu. Ruhu hızla bedenine çekildi. Daha az yer kaplamalıydı, gürültü etmeden var olmalıydı. Anahtar sesi yorgundu, yoğun bir günden çıkıp gelmişti kapıya. “Annem ‘içim şişti’ derken bunu kastediyordu herhalde” diye geçirdi aklından. İçi şişti… “Az yer kaplamam lazım; dışım, içimden küçük olmalı! Ya da kocaman bir ev tutmalıyım içime, sadece ona; anahtar sesinin olmadığı bir ev… Ama insana dar gelir ferahlık” dedi. Böyle şeyler söylemeliyiz kendimize devam edebilmek için. Gerçeklerle ya da hayatla yaşamak arasında bir seçim… “Hayatı seçtim, içerdiği her şeyle. Dışım içimden küçük. Küçük bir evde anahtar sesi, ben ve bebek yaşıyoruz.”"
9146,"Evde durmayı seviyordu. Fakat anahtar sesi dışarıya aitti. Ev konusu karmaşıklaşmıştı. Ötekinin dışarıdaki varlığı, durmayı sevdiği evi ona dar ediyordu. Neden? Bilmiyordu. Tanımı “evde duran” oldukça ev küçülüyordu, içi daralıyordu. Anahtar sesi olmak istiyordu. Kendini anahtar sesinin gözünden kurup kurup bozuyordu. Ne yaparsa yapsan dışı içine dar geliyordu. “Ben evi dolduran bir boşluğum” dedi, “Ve anahtar sesinin bundan haberi yok, o gerçeğini yaşıyor, kendini gerçekleştiriyor. Ben de onun gerçeğinden kalan hayatı yaşıyorum.” Ben, evin ve sokağın her yanını varlığımla doldurduğum bir zamandan kalan benin bir gölgesiyim. “Evde duran”ım ben."
9147,"Sonra anahtar sesini duyduk. Anlatmaya devam etmesini bekledim. Koridora çıktık. Anahtar sesi yoğun bir günden katılmıştı aramızdan. İçi duvarlara çarpa çarpa kaçtı bedenine ve rahatlatıcı ama benim tanıdığım kendisinin gölgesi dahi olmayan bir gülümseme kaldı geriye. Tuhaf bir yabancılıkla baktı, sanki anahtar sesi evdeydi hep de ben bir zil sesi olup yeni gelmiştim, misafirliğe. Ev küçüldü, içim daraldı. “Bana ne kadar benziyor değil mi?” dedi anahtar sesi, “Çok şahane bir şey, sen ne zaman düşünüyorsun?” Ben panikle içime kaçmıştım, oradan bir yerden ürkek ürkek bakıyordum. Az önce birbirine karışmıştı varlığımız. O burasından, ben şurasından kadınlığın başka yerlerinden tutmuş, kendimizi anlatıyorduk; birbirimizi duyuyorduk. Şimdi yalnızdım. Çok korktum hayat denen şeyin gerçekliği katlinin akıl almaz hızından."
9148,"“Beni düşünebiliyor musunuz ya, kesin beceremem” diyerek güldüm, hayatta eksik kalmış çocuksuz kadın klişesinin arkasına kaçıp. Güldüm. Güldüler."
9149,"Beceremem diye geçirdim aklımdan. Gerçeği bu kadar hızla içime çekemem, nefesim daralır. “Unuttun mu” dedim hızlıca kendime, “çocukluğunu, ilk gençliğini; hayatı unuttun mu?” Bak annenin de içi şişerdi hep…"
9150,"“Ben beceremem” dedim, “ondan kaçtım çocukluğumdan, ilk gençliğimden, hayattan. Unutmadım, beceremem. Ben içime bir ev tutsam, dışım içime biçilmiş kaftan olsa, gerçekliği alsam kucağıma, ona baksam büyütsem çocuğum diye, olmaz mı” dedim."
9151,"“Becerirsin” dedi, “Kendin için istiyorsan ve anahtar sesini anahtar sesi olarak olduğu yere koyar, kendine bakarsan becerirsin.”"
9152,"Göz göze geldik. Misafirlik geçti, yine tanışıyorduk yüz yıllardır. Aynı hikâyeyi birimiz başından birimiz ortasından yazıyorduk. Anahtar sesine ya da çılgınca çalan denetim telefonu sesine ve bunun gibi bir sürü gürültüye rağmen kendimizi var etmek istiyorduk ve bunun için mücadele ediyorduk. Biz kadınlar birbirimizin evi oluyorduk göz göze gelince. “Kendin için” derken bakışı annemi getirdi aklıma. Ergenken bin kez görmezden gelmiştim bu bakışı. Korktuğum tarafta durmaktan başkası gelmezken elimden, bana “seni kaybetmiştim, kardeşini kendim için doğurdum” demişti. Kadınlar tüm bu kargaşanın içinde kocaman dünyalarını bedenlerine sıkıştırıp, az yer kaplayarak yaşarken birbirleri üzerinden aktarıyorlardı hakikati, nesilden nesile. O anda kendi için bir oda isteyen kadın, kendi için bir çocuk isteyen kadın… İşte hepsi yüzlerce yıllık aynı hikâyenin bir göz göze gelme mesafesindeki kız kardeşlerim…"
9153,"Kendi için bir çocuk… Kendi için bir ev… Kendi evi olmaya karar verdi. Bedeni evi olsundu, çocukları onun. Anahtar sesi… O yoğun bir günden aramıza katılan biriydi. Aşk tanışık olmayı, bir olmayı, birbirini görmeyi gerektirmiyordu belki de her zaman."
9154,"Bunları kafamda kurarken, evimde Slyvia Path’in intiharını izliyordum… Bunları gidip onun da kulağına fısıldamak istedim. İçim acıdı hikâyesini, kendini kimsesiz bırakışını izlerken. “Bu öyle kolektif bir yalnızlık ki, hiç yalnız değilsin” demek istedim. Ve korktum hayat denen şeyin onun gibi bir kadını dahi nasıl bir hızla yok edebildiğini görünce."
9155,"Kendisi için çocuk yapan kadınlar. Kendisi için evde duran ya da kendisi için sokağa çıkan kadınlara miras bırakıyordu cümlelerini ve Slviya diyordu ki: “Gerçek beni seviyor, gerçek beni buluyor”"
9156,"Biz de gerçeği sevelim. Sevdiğimiz adamlar birer anahtar sesine dönüşmüşse eğer hayatımızda, işte bu gerçektir. Gerçekten vazgeçersek geriye hayat dedikleri şey kalır ve hayat çoğu zaman kapalı kapıların ardında kadınların içlerinin daralmasıdır."
9157,Dedi ki: “Aşkı sürdürmek çoğu zaman gerçeği aldatmak. Peki hem kendi gerçekliğimize hem de aşka aşık olabilir miyiz?”
9158,"Belki de yeni mücadelemiz, aşkı gerçek kılmaktı. Bebekler ve bebeklerin bize getirdiği yalnızlığın hepimizden eski hikayesi bize bunu hatırlatacaktı."
9159,"Gerçek bizi seviyor, bizi buluyor. Ama biz onu sevmeye cesaret edemiyoruz belki de. Çünkü gerçek, kadınlara hep yeni mücadeleleri işaret ediyor. Sürekli yolda olmaktansa evde kendimize dar gelme anında pes edip kalıyoruz. Gerçek kadınlara hep sandıklarından daha yalnız olduklarını hatırlatıyor. Belki de bu yüzden sevmiyoruz bazen, kendine dar gelmemeyi seçen, varlığını atmosfere saçan kadınları."
9160,"Kimse kimsenin hayatında anahtar sesi olmasın… Hayatla kendi gerçekliğimiz bu kadar yabancı olmasın, bu kadar parçalamasın bizi… Ve aşk çoğaltsın bizi, n’olur kimsesizliğimize dönüşmesin!"
9161,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9162,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9163,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9164,Konuk Yazar: Abla
9165,"
"
9166,"Türkiye’deki devlet üniversitelerinden birinde doçent olarak çalışıyorum. Lisansımı Boğaziçi Üniversitesi’nden, doktoramı ise Amerika’daki bir üniversiteden aldım. Dünyaca ünlü bilim adamları ile çalıştım. Alanımın en kaliteli dergilerinde yayınlanmış bilimsel makalelerim mevcut. Erkeklerin çoğunlukta olduğu ortamlarda çalışıyorum, hatta kimi toplantılarda tek kadın ben olurum, bütün bunlara alıştım artık. Yurt dışında pek karşılaşmadım ya da farkına varamadım; ama Türkiye’de ne yaparsam yapayım, Nobel ödülü de alsam özellikle dindar erkeklerin nezdinde hep bacı, abla yenge olarak kalacağım ve bulunduğum konuma, sahip olduğum tecrübe ve bilgi birikimine yakıştırılamayacağım. Neden mi, çünkü başörtülüyüm."
9167,"Eşim geçenlerde, bir tıp fakültesinde yardımcı doçent olarak çalışan bir arkadaşına, bir akrabamızı muayene için götürdü. Ben yanlarına sonradan gittim. Eşimin arkadaşı olan doktor hoca beni daha önce hiç görmemişti. Ofisine sonradan girip oturdum. O sırada kendisi telefonla konuşuyordu. Konuşmasını bitirince eşime dönüp beni kastederek “Abla kim?” dedi. Hemen aklıma reklamlarda çıkan “Bana teyze dediler” şarkısının “Bana abla dediler” versiyonu geldi. Bana “abla” diye hitap etmesi ayrı bir konu… Beni güldürürken, bir yandan da içimi acıtan taraf  benimle konuşmaya bile tenezzül etmemesi idi; halbuki doğrudan bana da sorabilirdi kim olduğumu. Ben de pekala açıklayabilirdim."
9168,"Aynı hafta içerisinde bir sabah erken saatte önlüğümü giydim, ofisimin kapısını kilitledim ve ders vereceğim sınıfa doğru ilerlemeye başladım. O sırada koridorda bekleyen benim yaşlarımda bir adam ve yanında daha genç bir delikanlı “Abla!” diye seslendiler. Gayriihtiyari dönüp baktım zira koridorda benden başka kimsecikler yoktu. “Abla, hocalar saat kaçta geliyorlar?” diye sordu, benimle aynı yaşlarda görünen adam. Yine aynı şey oldu yine bana “abla” dediler. Hatta bir de üstüne bana hocalığı da yakıştıramadılar bu sefer."
9169,CV’mi alnıma yapıştırıp öyle mi gezeyim na’payım? Kaldı ki hanımefendi diye hitap edilebilmek için illa kabarık bir CV’si mi olmalı insanın? Ne yapmak lazım?
9170,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9171,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9172,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9173,Konuk Yazar: Zeynep Ö.
9174, 
9175,İtiraf edin başlığı okuduğunuzda hepinizin aklına aynı “şey” geldi. Halbuki başlıktaki şey herhangi bir şey de olabilirdi. Ama ya bilinçaltımız ya da dilde yerleşen anlam yüzünden çoğumuz o şeyi düşündük. Böylesi aslında işime gelir. Çünkü yazıyı üstüne inşa edeceğim başlıktaki tezim doğrulanmış demektir. Buraya tekrar döneceğiz.
9176,Konuyu nasıl olsa bir şekilde dine getireceğim için fazla dolandırmadan giriş yapayım. Geleneksel din anlayışımızda günahlar ve sevaplar konusunda sonradan ortaya çıkmış bir hiyerarşi var. Bize göre bazı şeyler günahken bazıları zinhar haram. Bir kısmı sadece iyi ve hoşken diğerleri imandan sonra geliyor. Bu kategorizasyon dinin orijinal kaynaklarında farklı olsa bile toplumdaki hali genelde bir takım otoritelerin işine geldiği gibi şekillenmiş ve böylece devam edip gidiyor.
9177,"Başörtüsünü ele alalım. Kur’an’da başörtüsüyle ilgili ayette önce mümin erkeğe, bakışını sakınması ve ırzını koruması söyleniyor. Sonra da aynı emir kadınlar için tekrar ediliyor ve bu bağlamda ortaya konan iffet anlayışının bir parçası olarak belli bir giyim tarzı emrediliyor. Dolayısıyla aslında hayati olan tevazu ve edep anlayışı, başörtüsü ise bunun dindeki formu diyebiliriz. Ancak bizdeki algıya baktığımızda çoğumuz için başörtüsü dinin vazgeçilmezi haline gelmiş durumda. Hatta kadın için neredeyse bir iman göstergesi. İslam’a giren bir kadına ilk öğütlenen şey başını örtmesi ya da kız çocukları ergenliğe girdiğinde dine dair ilk eylemleri yine başlarını örtmeleri. Kişinin dindarlık seviyesi başını örtüp örtmemesi, örtüyorsa nasıl örttüğü, örtüsünün rengi ve boyutu üzerinden değerlendiriliyor. Dindar aileler oğulları için başörtülü kız bakıyorlar. Ama aynı dindar aile için kızın namaz kılıp kılmaması pek önem arz etmiyor."
9178,"Peki başörtüsüne yüklenen bu anlam nereden geliyor? Dinin asıl kaynaklarındaki ve toplumdaki doğrular-yanlışlar, iyiler-kötüler hiyerarşisindeki bu farklılık neden? Bana göre bunun altındaki temel sebep ilk paragrafta bahsettiğim “şey”. Nitekim bizde dindar kimliğinin üzerine inşa edildiği pratiklere baktığımızda sürekli karşımıza çıkan kavramlar şunlardan başkası değil: cinsiyet rolleri ve cinsellik."
9179,"Şimdi de zina konusuna göz atalım. Zinanın ilahi bir yasak olduğu zaten malum. Ama bizim insanımız için bu eylem günahlar arasında en üst köşeye yerleşmiş durumda. Neredeyse zina edene Müslüman demeye dilimiz varmıyor. Mesela her gün gözümüzün içine bakarak yalan söyleyen ve hiçbir tepki almayan siyasilerin gayrı meşru ilişkisini öğrendiğimizde yer yerinden oynuyor. Kişiler arası ilişkileri ilgilendiren başkalarını aldatmak, ebeveyne saygısızlık, cimrilik gibi işler yahut da malla alakalı faiz, dolandırıcılık, rüşvet, haksız kazanç gibi fiiller vaka-ı adiyeden kabul edilirken cinsellikle bağlantılı bir günah olan zinayı işleyene vebalı gibi yaklaşılıyor."
9180,"Eşcinsellikse zinadan çok daha vahim, hatta neredeyse üzerinde konuşulmayacak kadar lanetli bir konu. Muhafazakar bir ailede bu kelimenin telaffuz edilmesi bile televizyonda denk gelinen öpüşme sahnesi kadar rahatsızlık verici olabiliyor. İlahiyatçılarımız ya da dini kimliği de olan sosyal bilimcilerimiz ısrarla bunu tartışmaya açmaktan, bir eşcinselin toplumdaki konumunu konuşmaktan dahi kaçınıyorlar. Halbuki helak edilen diğer toplumların çirkin işlerine karşı hiçbir zaman eşcinsellik kadar olumsuz bir tavır takınılmıyor. Büyüklük taslayan Ad kavminin, birbirleriyle çekişip kamu malını gasp eden Semud kavminin, toplumu sınıflara ayıran Firavun ve kavminin eylemleri üzerinde hiçbir zaman eşcinsellik kadar durulmuyor."
9181,"Cinsiyet rolleri zihinlerimizi o kadar istila etmiş ki dinden bahsederken de aklımız farklı çalışmıyor. Hocalar sohbetlerinde hep bu rolleri merkeze alan temalar seçiyorlar, hükümler buna göre veriliyor, hayatlarımız ve algılarımız buna göre şekilleniyor. Ahlak anlayışımıza bile bu bakış açısı hakim oluyor. Kocaya itaat ebeveyne iyiliğin önüne geçiyor. Kadının cazibesini görünür kılmama gerekliliği ahlaki meziyetlerinden üstün tutuluyor. Karşı cinsle tokalaşmak karşındaki kişinin kalbini kırmaktan daha büyük günah addediliyor. Sonuç olarak tüm bunlar din anlayışımızın damarlarına kadar işlemiş olan cinsiyet ve cinsellik merkezli çarpık anlayıştan kaynaklanıyor. Ve işin asıl ironik yanı ise bunu sorgulamaya ve düzeltmeye kalkışan kişinin kendisi feminist ya da cinsiyetçi damgası yiyor. Muhtemelen bu yazıdan sonra benim başıma gelecek olan şey gibi."
9182,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9183,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9184,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9185,Konuk Yazar: Esra Büyücek Murat
9186,
9187,"Bin yıl sürecek denilen 28 şubat darbesinin üzerinden bin yıl geçti. Şimdiye kadar bu konuda hiç yazmamış olmam kuru bir tesadüfle açıklanabilir mi? Ben ki kuşlara, çiçeklere, ağaçlara yazarım. Kadınlara, erkeklere, çocuklara. Acının geçtiği her coğrafya kalemime yakındır benim. İnsanın kendine dokunan acıyı yazması zormuş. Kendi hayatıyla yüzleşebilmesi…"
9188,"28 şubat’ta tanklar yürüdüğünde lisedeydim. Milli güvenlik dersine giremeyeceğimi öğrenip tasdikname aldığımda lise 2’de. Okul müdürümüz bu ani ve fevri kararımı kabul etmemiş ve beni merkeze 1 saat olan bir ilçenin imam hatip lisesine yönlendirmişti. Üç arkadaş lise ikinci sınıfı, milli güvenlik dersine sıradan bir öğretmenin girdiği okulda tamamlamış, ilk öğrenci evi deneyimimizi yaşamıştık. Her şey oyun gibiydi. O okula yönlendirilmemiş olsam tasdikname alma kararını ve sonuçlarını düşünebilecek kadar büyük değildi aklım. —Lise ikinci sınıftan ilçe okulları’nın merkezden disiplinli olduğunu, o ilçede dutu biz yemezsek hayvanlara verdiklerini ve domatesli pilav sevmediğimi öğrendim.—"
9189,"Sene başında okulumuza geri döndüğümüzde başörtüsüyle derse girilemeyen okul haberleri sadece ana haber bültenlerindeydi benim için. Bursa’da ve birkaç ilde okulun kapısında polisler olması aramızda konuştuğumuz bir magazin haberiydi. Sadece birkaç hocamın şaka yollu “demek ev kadını olmaya karar verdin” demesini unutmam. Biz o seneyi başörtüyle tamamlamış olsak da kadın öğretmenlerimizin bir tanesi hariç tamamı görevlerine devletin koyduğu kurallar dahilinde devam etti. —Lise üçüncü sınıfta insanları görünüşlerine göre değerlendirmemem gerektiğini, bir tahminde bulunmam gerekse en çok mücadele edeceğini düşündüğüm hoca devletin emrine uymakta en acele eden olurken, hepimizin en zayıf halka sandığı hocamızın görevi bırakmasıyla öğrendim. Hafiften politize edilmiş bir körlük yaşadığımı anlamam birkaç sene sonra…—"
9190,"Üniversite sınavlarına başörtülü fotoğraf kabul edilmediği için sınava dahi girmemiştim… Başımıza tam olarak ne geldiğini anlamam biraz zaman aldı. —Bir vakıf toplantısında vakıf yöneticileri çocuklarını hangi üniversiteye yollayacaklarını konuşurken dünya dışında bir yere itildiğimi sanmıştım. Dünyada tanıdığım en dindar insanlar için çocuklarının başörtülü olmadan okuyacak olması pek sorun gibi görünmüyor, hatta alttan alta bu devirde üniversite şart diye konuştuklarını hayal meyal hatırlıyorum. Oysa 17 yaşım ve ben herkesin ne yapmak gerekiyorsa onu yapacağına nasıl da inanmıştım. Kendimce yaptığım fedakarlık için teşekkür beklemiyor olsam bile eksikli görüleceğimi tahmin etmemiştim. O sene vakıflara cemaatlere dindar insanlara olan inancımı kaybettim. —"
9191,"Kendimce yararlı işler yapmaya çalıştım. İslami ilimlerde ilerledim. Kermeslere batik yaptım, kabiliyetim olmayan ve ilgimi çekmeyen sanat kurslarına gittim. Bu arada birkaç sene zarfında üniversiteye devam etmeyi tercih edenler yavaş yavaş mezun olup dönmeye başlamıştı. Vakıflarda ön planda ve düşünsel hizmetlerde tercih edilen olarak ama o şimdi üniversite mezunu ya denildiğinde beni okuldan vazgeçiren motivasyonun tam olarak Allah rızası olmadığını öğrendim. Öyle olsa bu kadar şaşırıyor ve elime geçmeyenler için üzülüyor olmazdım… —O sene ucundan kompleksi, bilinçaltımın belki istesem de başaramazdım diye dürtüp durmalarını, belki yeterince istesem bir yolunu bulurdum diyerek kendimi, daha iyi rehberlik edebilirlerdi diye ailemi, bana bu imkanı sunmadığı için hayatı, her istediklerini yapabildikleri için zenginleri sevmemeyi öğrendim.—"
9192,"Hayatın normal seyrinde düzgün bir üniversiteye gitmeli, meslek sahibi olmalı, akademik bir soluk almalı, kendimi gerçekleştirme yolunda akademinin çok önemli olmadığı gerçeğine ulaşmalıydım. Dünyalık etiketlerin bizi daha insan kılmadığı sonucuna varmalı. Herkesin yolun sonunda varacağı noktaya bir şut atışıyla bırakılıvermiştim. Yola sonundan başladım."
9193,"Dünyalık etiketlerin bizi daha insan kılmadığıyla avunmak zorunda kaldım. Kendini gerçekleştirme yolunda yalnız kaldım. — Bu senelerde adalete olan inancımı yitirdim, mağdur edebiyatı yapmamak adına ne olduysa kabullenmeyi öğrendim…"
9194,"Bin yıl sonra uyandığımda iyi şeyler olmamış değildi. Mesela o hırs ve azimle kur’anı hıfz etmiştim. Manevi kazancı ve hazzı bende saklı ama yapabiliyor olmak duygusu yeniden ne de güzeldi. Sonra istediğim üniversite’de olmasa bile güzel bir bölümü severek okudum. Hayatın acı tatlı yüzleriyle hep karşılaştım. Bunun bana özel ve yaşadıklarıma özel olmadığını da öğrendim… İçimde hep çok daha iyisini de yapabilirdim duygusunu saklı tuttum. Bu süreçte okula devam etmeyen, ya da tam tersi etmeye karar veren, peruk takan, saçını kazıtan bir şekilde hayatın içinde istediği gibi var olmaya çalışan her kim varsa hakkını savunmak isteyecek bir gönül genişliğine geldim. Yargılamamayı öğrendim. Ne öğrendimse pek çoğunu da kadınlardan öğrendim…"
9195,Şimdi kendi masalını yazan her kahraman gibi yaşadıklarım gerçek mi yoksa ben bunları bin yıl önce rüyamda mı görmüştüm kendim de bilmiyorum…
9196,"Ömrümüzün ilk baharını hep ıskaladık… Biz, ahir zamanın İslamcı çocukları."
9197,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9198,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9199,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9200,Konuk Yazar: Zeynep Delav
9201,
9202,"Onu ilk denizin kenarına koyduğu tripodun az uzağında görmüştüm. İkide bir yaklaşıp objektife ayar çekip tekrar geri dönerken, ayakkabılarımla çakıl taşları arasında ki o ritimli sese dönüp bakmıştı. Yanından geçerken dudaklarıma ‘merhaba’ ile ‘af edersiniz’ arası yarım yamalak bir tebessüm iliştirmiştim."
9203,"Her zaman ki gittiğim yere gittim. Aslında bir menemen, demli bir çay ve tava ekmeğinden fazlası değildi aradığım, evde yalnız kahvaltı çekilmiyordu hele de Pazar günleri. Bütün evli arkadaşlarının kocalarıyla uzun bir Pazar kahvaltısı ettiği düşüncesi, gerçi kimisi kahvaltı sonrası o uyuz Western filmlerden ya da bilmem kaç tane eki olan gazetelerden uzak tutamamaktan şikayet etse de, olsun her durumda bu düşünce fenalaşmaya yetiyordu, işte bu krize anca bol yumurtalı menemen dur diyebiliyordu."
9204,"Menemen sıcağıyla boğuşuyordum ki, objektifle çok uğraş verdiği için, kendisini sanatçı zannettiğim o adam girdi içeriye saçları da uzun evet evet kesin sanatçıydı."
9205,"O günden sonra, hep gördüm onu ve tahmin ettiğimin aksine sanatçı değil, cerrahtı. E tabi ‘itina ile kesilir’ sözünden muaf tutmazsak her durumda kapı yine sanatçıya çıkıyordu."
9206,"Onu tanıdıktan sonra, artık Pazar sabahları yalnız kahvaltı etmemeye başlamıştım."
9207,"Sustum, direnmedim.. betonlaşmış kalbimi çözdüğü için büyük bir saygıyla sevdim. Her zaman ‘saygı, sevgiden fazla değilse, o ilişki yürümez’ sözüne başımı sallayıp içimden ‘ hadi canım’ desem de, bu iç sesimi hep çürütmüştüm çünkü."
9208,"Öyle bir saygıydı ki bu, evli olduğunu, hatta çocuğu olacağını duyduğum anda bile hiç fire vermediğim, sonsuz kredisi olan bir saygı…"
9209,"Seninle hiçbir zaman ortak bir hayat kuramayacak,evlenemeyecek bir adamı sevmek acınası bir durumdu aslında ama işin içinden sıyrılmak için kendime birkaç çıkış yeri bulabiliyordum."
9210,"“Ütü yapmıyorsun işte, fena mı”, “sevdiği şeyleri takip ederek yemek te pişirmiyorsun” gibi ucuz teselliler. Hiçbir zaman fotoğrafın bütünü olamamak, hani her defasında var olan fotoğrafa, diğer fotoğraftan kesilip bantla yapıştırılmak gibi, taşınırken bant yerlerinden kopmasın diye de yapmacık bir itina gösterilmesi gibi."
9211,"Bir çok kere rüyamda görüyordum onu, koşuyorum koşuyorum başımı hızla göğsüne bastırıyorum, bütün seslere kulak tıkar gibi kalbimin atışını ta kollarımda hissediyorum, sakinleştikçe onun kalbinin atışlarını duymaya başlıyorum, iyice dayıyorum kalbine kulağımı ben atıyor mu diye, sanki duyuyorum ya da duyuyor sanmak işime geliyor. Kulaklarım bayram ediyor."
9212,"Bazı günler de rüyaların aksine, sabah gözlerimi açar açmaz, ben artık böyle yaşamayacağım diyorum."
9213,   Öteki kadın…
9214,   Aşşağılık kadın…
9215,   Yuva yıkan kadın…
9216,"Gerçi hiçbir şeyi de yıkamıyorum, her şey sapasağlam. Beni Zuhal Olcay’ a benzetiyor olması içimi yumuşatmaya yetiyordu. O an, kırmızı balona fit olan çocuklar gibi oluyordum, hem de bunun farkındaydım."
9217,"Hani denize bakarken ayaklarını kaldırırsın, denizin bitiş çizgisini görmeye çalışırsın, biraz daha.. biraz daha.. ama yok bittiğini göremediğin gibi, o genişlik te içine işler ya.. o bitiş çizgisini göremediğim deniz gibi içime işlemişti ve ben yüzmeyi bilmiyordum ondan ayrı kalmak, can simidin olmadan açılmak demekti ve benim buna gücüm yoktu."
9218,"Ta ki; işten dönerken arabasıyla yanında bir kadınla giderken görene dek, saplandım kaldım ona."
9219,"O saate kadar karısını hiç görmemiştim ve eminim benden daha fazla güzel değildi, işte bu hissin tadına varmak için takip ettim onları.."
9220,"Araba durdu ve aşağı indiler,o an benim kulaklarımda adeta yelken yarışı varmışcasına bir uğultu, ağzımda tarifi güç, acı bir kuruluk, sürekli gelen yutkunma hissi, kollarımda dirseklerimden aşağıya doğru kontrolsüz seğirmeler ve yer yer yanaklarımda anlık titreme başlamıştı. Yüz felci böyle yanak titremeleriyle başlıyor diye hep duyardım, acaba yüz felcimi geçiriyordum! Tek korkum kadını göremeden gözlerimde bir problem çıkmasıydı veya şimdi şuraya küt diye düşüp bayılmaktı. Neyse ki gördüm, kadın ne benden güzeldi ne çirkin, sadece Zuhal Olcay’a benziyordu."
9221,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9222,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9223,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9224,Konuk Yazar: AyşenurÇ.
9225, 
9226, 
9227,"Hala aynı havayı soluduğumuz canilerin içlerindeki pisliği yansıtmaları sonucu artık aynı havayı soluyamadığımız Özgecan; zaten farkında olduğumuz koca bir problemin son kurbanı. Yaşarken olduğu gibi öldükten sonra da bedeni katilleri tarafından rahat bırakılmadığı için gündemde biraz daha kalma fırsatı buldu. O öldü ama ölümü biraz daha yaşayacak. Onun ölümü üzerinden kadınların sorunları için eylemler yapılacak, birçok insan -sahte veya gerçek- tepkiler gösterecek sonra sıradaki sansasyonel kadın cinayetine kadar aynı düzende yaşamaya devam edilecek. Ama maalesef bu olaya tepki gösterenler vicdanlı olsalar da çaresizler. İstatistiksel olarak mağlubuz, hayatta kalamıyoruz."
9228,"Nedenlerine inmek zor değil bu problemin. “Fatmagül’ün Suçu Ne?” dizisi başlamadan önce iştahla o sahneyi bekleyenlerle aynı dünyayı kullanıyoruz ve sayıları hiç de az değil. Oysa ki hemen hepimiz duymuşuzdur Hz. Yusuf’un arkadan yırtılan gömleğini, o iffet kıssasını. İffet deyince aklına o dizi gelenler parmak kaldırsın! İzlemedim ama benim bile aklıma geliyor o sahnelere sahip diziler ne güzel değil mi, tam istedikleri gibi…"
9229,"Neyse kıssaya dönelim. Kıssadan hisse erkeğin de bir namusu olduğu değil kadınların ne fena olduğu, icabında adamın gömleğini yırttığıdır(!). Zaten bizde bazı kadınlar tecavüzü hak ederler bazıları da hak etmese de o kadarı da olur canım, her şeyi mesele etmeyelim. Özgecan’ın ise gömleğinin söz konusu olamayacağı kadar iğrenç bir hikayesi var ama yine de kadınlardan korkulur azizim maazallah gömleğini yırtarlar adamın."
9230,"Merak ediyorum katillerin iştahını kabartan bu düzene ne zaman bir ayar çekilecek? Topluma “anana bacına yapsalar hoşuna gider mi?” diye anlatmak yerine daha büyük adımlar atılması lazım, hemfikiriz. Görmek nasip olur mu kadınların da erkekler kadar yaşadığı bir dönemi bilmem ama biz yine de susmayalım, elimizden geleni yapalım."
9231,#ÖzgecanİçinAdalet
9232,"
"
9233,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9234,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9235,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9236,Konuk Yazar: Ayşegül Ergül
9237,
9238,"Özgecan’ın vahşice katledilmesinin yankıları sosyal ağlardan sokaklara taşarken oluşan toplumsal vicdan reaksiyonu öfkeyle bu cinayetin karşısında durma zeminine yerleşti. Herkes çok öfkeli, herkes çok üzgün ve herkes çok şaşkındı. Sahiden öyle miydi?"
9239,"Bu olayla birlikte, kadınlar coğrafyası / dini / kültürü / uzunluğu değişkenlik gösteren kadınlık tarihleri boyunca karşı karşıya kaldıkları pek çok taciz ve tecavüz olayıyla bir kez daha yüzleşirken erkekler tüm bu olan bitene çok ama çok şaşırdı. Demek en yakın arkadaşlarının da başına buna benzer bir olay gelmişti. O ünlü oyuncu da tecavüze uğramıştı. Ama nasıl olur okulundaki hocaları da, üstelik daha yakınlarda, tacize uğramıştı. Sevgilileri şehir içinde her gün onca aktarma yapıyordu. Nasıl olurdu? Nasıl olurdu da tüm bunlar, sokakta, sinemada, konferansta, derste, evde kadınların başına gelirken, şimdinin dehşete düşmüş şaşkın erkekleri hiçbir şeyi görmez / duymaz / bilmezdi? Nasıl olurdu? Olabilir miydi?"
9240,"Doğrudan ya da dolaylı olarak ilişkilendikleri onlarca kadının hayatında sağı solu dağıta dağıta, yıka döke dolaşan tüm bu erkekler Özgecan’ı sahiplendikleri gibi sahiplenebildiler mi geceleri sokakta ne gariptir ki hepsi hızlı hızlı yürüyen kadınları? Yoksa durup biraz düşünmek mi gerekiyordu bu kadınların neden bu kadar hızlı yürüdüklerini? Kimden ve neden kaçıyordu kadınlar? Neden eve bırakılmaları gerekiyordu kadınların? Neden güzergâhına göre giyinmeleri, belli saatlerde belli sokaklarda bulunmamaları gerekiyordu? Özgecan’ı gözü kapalı sahiplenen tüm bu erkekler, Özgecan’dan önce karşılaştıkları irili ufaklı, sözlü ya da fiziksel tüm şiddet biçimlerine neden sessiz kaldılar? Bu şiddet biçimlerinin bizzat yeniden üretimcileri oldukları için mi? Birçoğu hayatlarındaki kadınları sevme/sahiplenme/koruma bahanesiyle sindirdiği ve bunu çoktan normalleştirdiği için mi? Özgecan gibi yakılmadıkça, Özgecan gibi dere yatağına bırakılmadıkça hayatlarındaki kadınların canlarının yanmadığını zannettikleri için mi? Yaptıklarından çok yapmadıklarının, göz yumduklarının, ses çıkarmadıklarının bir kara delikte kaybolup gittiğini zannettikleri için mi? Hayatlarındaki hangi kadını, hangi baskı odağının tam ortasına yerleştirdiklerini bugüne kadar bir kez olsun sorgulamadıkları için mi? Bugünün şaşkın erkeğinin dünyası sahiden bu kadar yüzeysel bir yer olabilir miydi? Dünya, Özgecan’dan önce, bugünün şaşkın erkeklerinden o kadar uzakta dönüyor olabilir miydi? Nasıl olurdu?"
9241,"Benimle birlikte metroya binen, kütüphanede benimle birlikte araştırma yapan, gece konserden benimle birlikte dönen, gece yolculuğuna benimle birlikte çıkan, bayram ziyaretine benimle birlikte gelen, okuldan dönen, postaneye giden, marketten çıkan, koluma çarpan, kırmızıda duran erkek kardeşim / sevgilim / babam / arkadaşım / kocam / yabancım / hiç kimsem, sen bugünün çok şaşkın adamı, sana soruyorum: Özgecan’dan önce, dünya sana bir gül bahçesiydi de onun eşiğinden dikenlere bata çıka geçmeye çalışan kadınlara niye göz yumdun? Özgecan’dan önce, çığlığını tırnağıyla adamın yüzüne kazıyan binlerce kadına niye sağır kaldın? Bugün neden bu kadar şaşkınsın? Dünyanın kadına bir gül bahçesi ol(a)mayışında senin de payın olduğu için mi? Özgecan’ı görmezden gelemediğin için mi? Hayatındaki Özgecan’ın tırnak izini artık saklayamadığın için mi? Sokaktaki Özgecan’ın neden o kadar hızlı yürüdüğünü artık bildiğin için mi? Bu yazı Özgecan Aslan cinayetine çok üzülen babaları, abileri, sevgilileri, çok yakın erkek arkadaşları, komşu oğullarını, kuzenleri, hocaları, şu anda akla gelmeyen ancak yaşamın köşesinde bucağında bizi bekleyen tüm adamları rahatsız etmek için yazılmıştır."
9242,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9243,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9244,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9245,Konuk Yazar: Özlem Türkdoğan
9246,
9247,"Öncelikle Özgecan Aslan’a Allah’tan rahmet, ailesine başsağlığı diliyorum. Adalet yerini bulacak demeyi de çok isterdim."
9248,"Bu vahşet de eklendi “kadın cinayetleri” istatistiklerine. Ölüm yarıştırma cenneti olduğu için makbul olmayan cinayetler ve makbul cinayetler diye kategoriler var ülkemizde. Her ölümün ardından ölüyü sahiplenenler, çocukların ölümü üzerinden taraflarını ve siyasi kavgalarını büyük bir iştahla devam ettiredursunlar cinayetler artıyor, caniler salıveriliyor. Özgecan’ın cansız bedeni toprağa verilmeden katilleri yakalanmadan siyasi rantlarını cansız beden üzerinden yürütmeye başlayanlar da öfke nöbetlerine sebep oluyor."
9249,"Kimileri siyasi iktidara bağladı hemen olayı, kimileri muhalefete. İktidar hızlıca dünyadan örnekler taşıdı sosyal medyaya sanki öldürülen 20 yaşında gencecik bir kız değilmiş gibi, muhalefet istatistik açıkladı, sayısı bilmem kaç katına çıkan ölümlerin. Rakamlar konuşunca acılar azalıyor mu ya da cinayetler duruyor mu diye düşünmeden. Yetmedi tabi, birilerinin kirli çamaşırını ortaya dökme telaşı her iki kesimi de sımsıkı kuşattı olağanüstü capslar eşliğinde…"
9250,"Tartışmanın hemen ortasına düşen pembe kabus ise yeni bir paragrafı hak ediyor. Kadınları pembesi mavisi olmadan öldüren, sırf aynı durakta indi diye takip eden, taciz eden erkeklerin dünyası değil ya burası koca koca hocalar çözüm “üretiyor”..Kadınları ahlaklı ahlaksız diye ayırmak için iyi yöntem, gerçi kesmez sizi pembe otobüs, uçakları, trenleri, tramvayları hepsini ayıralım, aile içi tecavüzler için pembe gözlük önerisi olan.. En iyisi evleri pembeye boyamak içinde ahlaklı kadın var demek için , sokaklar ve kaldırımları da ayıralım külliyen çözüm…"
9251,"Birileri de bu erkek şiddeti değil dedi. 3 dakikada bir kadın sevgilileri, karıları, anneleri ve devlet anaları tarafından öldürülen erkekleri anarak..O da kesmedi maalesef başka bir yarış daha; yok laik sistem, yok Alevi, yok Kürt, yok efendim komplo..Mini etek, dekolte, tahrik vs. hiç saymıyorum"
9252,"Artık diyorum kadınların neden biber gazı taşıdığını, taksiye binerken neden telefonda plaka verme numarası yaptığını, evde yalnızken sipariş edileni ya da kargoyu alırken evde biri varmış gibi neden içeriye seslendiğini, kıyafetine her an kullanıma hazır çatal iğneyi neden taktığını, gündüzün ortasında yalnız yürüdüğü sırada neden telefonla konuşuyormuş gibi yaptığını –ki bu taciz, tecavüzden korunmak için en bildik pardon kadınların en bildiği pratik yöntemler ve yalnız bir kaçını sayabildim- konuşsak.."
9253,"Biber gazı taşıyan kadınların ülkesi sizin için de yeterince tuhaf değil mi? Bir kadın cinayetinin üzerine güya protestoyla ettiğiniz küfürleri, kullandığınız şiddet dilini boca etmeniz sahi tuhaf gelmiyor mu size de.. Haber dilinize yapışmış adam kelimesi, gazetelerde, televizyonlarda kullandığınız boy boy pespayeler, pornografik diliniz de mi tuhaf gelmiyor.."
9254,"Biliyoruz ki adalet işlemeyecek, rızası var, mini etek giyinmişti, tahrik etti, kot pantolon giyip doğum kontrol hapı taşıyordu, bağırmadı demek ki tecavüz değil indirimlerinden hangisi Özgecan için sözüm ona adalet saraylarında kullanılacak onu bilmiyoruz."
9255,"Siyasi rantlarınızı, tecavüzü meşruiyet için çabalarınızı, küfürlerinizi, sürekli bahsettiğiniz erkek cinselliğini, erkek fıtratını, pespaye medya dilinizi alıp gider misiniz?"
9256,"Bildiğimiz bir şey daha var ki, çok üzgünüz, kızgınız, bir cinayeti daha siyasi tarafınıza yazmanıza öfkeliyiz , acısını yaşamak, yasını tutmak, rahmet dilemek için sussanız diyoruz…"
9257,"* Birhan Keskin, Ve İpek Ve Aşk Ve Alev şiirinden bir dize."
9258,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9259,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9260,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9261,Yazar: rumeysa ç.
9262,
9263,"Özgecan’ın korkunç bir şekilde katledilişinden beri kafamın içinde “katilin annesi ne haldedir acaba?” diyorum. Hatta bir zaman geldi, başka bir şey düşünemez oldum."
9264,Çok tesadüfi de değil bu durum. 2 aydan kısa bir süre sonra (Allah izin verirse) bir erkek annesi olacak olmak çok zor geliyor bu haberleri okurken ve her an daha da zorlaşıyor.
9265,"Bir süredir o kadar korkunç hikayeler okuyoruz ki… Bir de bu hikayelerin korkunç faillerinin aramızda dolaşan insanlar olduğunu düşündükçe insan çıldıracak gibi oluyor. Ve o insanların bir de anneleri, kız kardeşleri, yakın çevrelerindeki onlarca kadın var tablonun içinde. Onlar ne haldedir, ne yapar ne eder bilmek istedim bu sürecin tamamında."
9266,"Tam bu hezeyanlarımın arasında Özgecan’ın katilinin annesi yakın zamanda anlattı içinden geçenleri. Anne ve babanın zaten şiddet nedeniyle ayrı olduğunu, ama 22 sene boyunca zoraki devam etmiş ve her yerinden şiddet fışkıran bu evlilikte babasının yanında yetişen çocuğun gün gelip vahşi bir katil olduğunu öğrenmek de tuz biber oldu her şeye. Nasıl bir kader bu Allah’ım?"
9267,"Vakt-i zamanında bir adam bir kadını dövüyor, işkence ediyor. Çocuk, tüm bu işkencelere uzun bir zaman boyunca, 22 senelik evliliğin kendisin var olduğu kısmı boyunca şahitlik ediyor. Sonunda kadın dayanamıyor daha fazla, boşanıyorlar.  Bu arada çocuk büyüyor, yetişiyor, ailesine “bakma” derdine düşüyor, onun da bir çocuğu oluyor. Ama o “şey”, o nefret, o kin nasıl bir virüsse, nasıl bir zehirse bir gün geliyor şiddetle büyümüş bu adamı da sarıyor, adam da eşine de şiddet uyguluyor, eşinin açtığı boşanma davasını tehditle savuşturuyor. Hatta o içindeki vahşet, nefret ya da her neyse bir kadını yakmaya varacak bir vahşet zincirinde babasıyla birlikte çalışmaya kadar götürüyor bu bebekten “yaratılan” katili."
9268,"Burada mesele suçluyu bulmak ve sonsuza kadar rahatlamak değil muhakkak. Ama o çocuğu şiddetin öznesi olan babanın yanında tutan sistem suçlu değil mi mesela ilk elden? Ya da o anneyi bu şiddete boyun eğmeye iten çevresi, çığlıklarını duyan komşusu hiç mi suçlu değil? Ya da bu kadın polise gitmiş bile olsa, polisin onu geri göndermeyeceği ne malum evine? Onlarca tacize, tecavüze uğrayan kadın “erkeğin kariyerine, geleceğine bir sıkıntı olmasın” diye dava açmaktan vaz geçirilmeye çalışılırken o vaz geçiren özneler, katilin eşinin açtığı boşanma davası zamanı yanında durmayanlar da suçlu değil mi? Şiddete şahit olup elinden geleni yapmayan herkes zaten o meselenin bir parçası haline gelmiyor mu?"
9269,"Yani kısacası, hepimizin zaten bildiği gibi, mesele sadece Özgecan değil. Her gün etrafımızda büyüyen, yeşeren bir nefret var. Ve o nefretin özneleri var. O nefretin öznelerinin aileleri, yakın arkadaşları, sevdikleri, sevenleri var. Çözüme dair düşünemeyecek haldeyim, o koskoca “suçlular” tablosunun içine kendimi de koyup eziliyorum. Ama minicik bir vicdan varsa bir yerlerde içimizde bari bizim yetiştirdiğimiz çocuklar böyle olmasın demekten fazlasını söyleyemez hale geldim, tıpkı o katilin annesinin dediği gibi. Katilin çocuğu da dahil olmak üzere, yeni doğan çocuklar bari vahşetin eyleyeni olmak şöyle dursun, şahidi bile olmasınlar. Allah bizi böyle büyük sınavlarla sınamasın, yar ve yardımcımız olsun inşallah…"
9270,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9271,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9272,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9273,Konuk Yazar: Sümeyye Sevim
9274,
9275,"Yıl 1975. Dünyayı aydınlatan güneş gibi doğduğumu söylerdi annem evimize. Dört kardeşin en küçüğü, en neşelisi, ruhu da yüzü gibi aydınlık, mutlu bir çocuktum. Adımı Ümmügül koydular. Ama evde Nejla diye hitap ediliyordu."
9276,"Çok erken büyümüştüm. Daha onlu yaşlarımda alımlı bir genç kız edası vardı üzerimde. Yüzüm de çok güzeldi. Tıpkı annemin yüzü gibi. İki ablam, benden 10 ay büyük abim ve küçük kız kardeşimle güzel bir yuvanın şen çocuklarıydık."
9277,"İlk okuldan sonra hayatımın çok da uzun ol(a)mayacak bir bölümü yatılı okullarda geçti. 17 yaşıma geldiğimde, gerek mizacımın gerekse de yatılı okullarda bulunmamın etkisiyle olgun bir genç kız olmuştum."
9278,"Haftasonları eve geldiğimde öyle keyifli ve mutlu olurdum ki; annemin hâlâ daha, tüm haftanın durağanlığını ve sessizliğini yok eden neşemi ve evdeki hallerimi anlattığına eminim."
9279,"Ruhumdaki heyecan ve neşe, aynı hızla deveran eden bir hüzne de gebe idi daima. Umutsuzluktan değil belki ama, içimdeki umuttan beslenen buruk bir hüzün vardı yine de. Belki de bu yüzden şiire çok meraklıydım. Küçük yaşımdan itibaren artık yalnızca okumakla kalmıyordum, ruhumdaki sancılar dizeler olarak doğuyordu bir bakıyordum ki. Bir defterim vardı, gözümden sakındığım. Büyük hayallerimden biri, bir gün kendi şiiri kitabımı çıkartmış olmaktı."
9280,"18 yaşındaydım artık. Evlilik üzerine ne düşünmüş ne de hayal kurmuştum. Ama bir gün aniden bir evlilik meselesinin tam ortasında buldum kendimi. Ailem yaşımı ve henüz tamamlamadığım eğitimimi öne sürerek kabul etmiyor, ben de sanki bir başkasının hayatı üzerinde konuşuluyormuşçasına meseleye uzaktan ve hayretle bakıyordum. Talip olan ailenin ısrarları, eve gidip gelmeleri meseleyi istemsiz olarak ana gündemim haline getirdi. Her şey iyi güzel de beni ruhumdan tutup çeken şey neydi? Aşk mıydı yoksa kaderime götüren yolun ilk adım hevesi? Neydi?"
9281,"Yıl 1992. Süleyman ile evlendik. Eşime öylesine aşığım ki. Hayal ettiğimden daha güzel bir evliliğe ve eşe sahip olduğumu düşünerek sık sık hamdediyorum. Her geçen gün birbirimize daha sıkı bir bağla bağlanıyor, mutlu bir hayatı paylaşıyorduk. Haftasonları ailelerimizin evlerine gidip ziyaret ediyorduk."
9282,"Günlerden Pazar. Kayınvalidemin Sultançiftliği’ndeki evinin bahçesindeyiz. Güzel bir gün. Akşam yemeği için gerekli tüm hazırlıkları yapmıştım, ama kayınvalide anlam veremediğim bir ısrarla karalahana yemeği de yapmamı istedi. Kendisi de neredeyse evdeki tüm çamaşır ve çarşafları yıkayıp asmış, civar komşuların bahçeyi görmesi imkansız hale gelmişti. Öncesinde planlanmış bir felaketin kurbanı olacağımı düşünemezdim. İmkan bulduğu her fırsatta bana Rize’de öldürülüp kavurma yapılan insandan, kavurmanın içinden insan tırnağı çıkınca cinayet olduğu anlaşılan olay gibi yürek dayanmayan olayları anlatan kadının, benim de sonumu hazırladığını asla tahmin bile edemezdim."
9283,"Yemeği bahçede yapacaktım. Önce yaprakları yıkayıp temizledim, sonra keyifle yemeği hazırlamaya başladım. Sırtım eve dönüktü. Kayınvalidem de bahçede başka şeylerle meşgul oluyordu. Derken soğuk bir suyun başımdan aşağıya, tüm sırtıma ve bedenime döküldüğünü hissettim. İlk iki saniye bunun kötü bir şaka olduğunu düşünerek gülümsedim ve sözle engel olmaya çalıştım. Sırtıma dökülen şeyin su olmadığını ve şaka amaçlı yapılmadığını, kayınvalidemin ucunu alevlendirdiği sopayla elbisemi tutuşturmasıyla bir alev topuna dönüştüğümde anladım."
9284,"Öylesine hızla alev alıyordum ki; omuzlarımdan yükselen alevleri söndürmeye çalışırken ellerim yanıyor, ipekli kumaştan olan elbisem yanan etime, kollarıma ve bacaklarıma yapışıyordu. Çığlıklar içinde yere attım kendimi. Çırpındıkça ateş sönmek şöyle kalsın daha da alevleniyordu. Bir saniye gibi süre eşimin kapıları kilitlenmiş evin bir penceresinde ağladığını gördüm. Bana kimse yardım edemezdi ve oracıkta, katilimin gözleri önünde yanarak can verecektim. Neyseki Süleyman evin kapısını kırıp telaşla ve ağlayarak alevleri söndürmeye çalıştı. Acılar içinde kıvranırken olduğu yerde beni seyreden katilim, geri kalan tineri de yanmış bedenime boca etti. Izdırabım bilincimi kaybettirecek kadardı."
9285,"Aynı günün akşamı. Gözlerimi açtığımda bir hastane odasındaydım. Yüzüm, ellerim, sırtım, göğüslerim kısacası bir yanardağ gibi her zerrem yanmıştı. Bedenimdeki şişliklerden ve acıdan kımıldayamıyordum. Odada annem, babam ve kardeşlerim ağlamaktan şişmiş gözleri ile bana sürekli iyi olacağımı söylüyorlardı. Pansuman için belli aralıklarla doktorlar geliyor, her defasında o acıyı yaşamaktansa ölmeyi temenni ediyordum. Odadaki herkes pansuman anlarında dışarı çıkıyor ama eminim benim o göğü yırtan çığlıklarımla kapının önünde en az benim yaşadığım ciğer acısını yaşıyorlardı. Damarlarım yanığın etkisiyle iyice daraldığı için kan vücudumda hareket edemiyordu. Ellerim kokmaya başladı ilkin. Sonra tüm vücudum. Yaşamak ne büyük ızdıraptı."
9286,"Ertesi gün eşim odaya geldi. Tüm hadiseyi gördüğünü söyledi ama yine de “Allah rızası için” annesinden şikayetçi olmamam için yalvardı. “Ona cezasını biz vereceğiz, onunla bir daha asla görüşmeyeceğiz” dedi. Ona öylesine aşıktım ki; Allah’ın katilime vereceği ebedi cezadan emin olduğum için, bu dünyada aşık olduğum adamın yalvarışlarını görmezden gelemezdim. Jandarma sorgu için geldiğinde bahçede kendi kendime yandığımı, kimsenin bu vaka ile bir ilgisi olmadığını söyledim ve davacı olmadım."
9287,"Tüm ailem şaşkınlık ve kızgınlıkla yüzüme bakıyor, bir yandan annem “kızım gerçeği anlat, sana bunu yapanlar cezalarını çeksinler” diye ağlayarak yalvarıyordu. Hayır! Asla! Davacı olmayacağım. Süleyman ve ben onun cezasını iyileşince vereceğiz diyordum kocamın katilimin ortağı olduğunu unutarak. Çektiğim tüm acılara rağmen yine de iyileşip hastaneden çıkacağım ihtimali ölümden daha ağır basıyordu. Öncesinde kayınvalidemin evinde kaybettiğim ama sonrasında asla bulunamayan saatimin ve yüzüğümün aynısından satın alıp bana getirmesi nasıl da mutlu etmişti beni(!)"
9288,"Günler geçiyor ama, yaşadığım her saniye bedenimde hissettiğim acı geçmiyordu. Öylesine bunalıyordum ki hastane odasında, bir gün annemden beni koridorda gezdirmesini istedim. Haftalardır hiç aynaya bakmamıştım. O gün tekerlekli sandalye ile koridorda ağır ağır ilerlerken yansıma şeklinde de olsa tamamı yanmış yüzümü gördüm. Ağlayarak anneme “anne” dedim, “ben de senin kadar güzeldim eskiden, öyle değil mi?” dedim. Gözyaşları içinde odaya geri döndük."
9289,"Günler geçmeye devam ediyordu. Hastaneye gelişimin 37. günü. Tam 37 gündür yaşadığım sanılıyor ama ben her saniye büyük bir azapla ölüp tekrar diriliyordum. Yanık her geçen gün içime çekiyor, ciğerlerimin bile yandığını, yanık oranının % 70 olduğunu öğreniyordum. Hayata tutunduğum dallar birer birer kırılıyordu içimde. Yaşamım boyunca içimde neşe ile büyüttüğüm umut, ciğerimi yakan ateşle beraber her gün yanarak yok oluyordu"
9290,37. gün. Büyük ablam yatağımın hemen yanında oturuyordu. “Benim için bir Yasin Suresi okur musun abla” dedim. Kur’anı’nı aldı ve okumaya başladı. İkinci sayfanın ortalarına henüz gelmişti ki ben acılar içinde direndiğim ve tutunduğum hayatın son dalını o an bıraktım. Öylesine yorgundum ki. Artık acıya takat gösterecek kuvvet yoktu bedenimde ve gerçek istirahat yurduna gitme vaktim gelmişti. Kıvranan ruhum ve bedenim artık teslim olmuştu.
9291,"Benden sonra kopan tufan neydi, nasıldı bilemem elbet. Ama ardımda gözünün yaşı hiç dinmeyen annemi ve babamı; en büyük destekçilerim olarak hayatım boyunca yanımdan hiç ayrılmayan kardeşlerimi ve sevdiğim dostlarımı hüzün içinde bıraktığımı biliyorum."
9292,"Ben Nejla. Henüz 19 yaşında ve hayatın daha en başındayken umudu, hayalleri ve hayatı tiner dökülerek yakılan, kocası ve kayınvalidesi tarafından sebepsizce katledilen bir kadınım. Yaşarken davacı olmadığım ve görgü tanığı olmadığı (!) için, ölümümden sonra ailem; bir de kaybedilmiş bir davanın acısıyla yoğruldular. Katilim ceza almadı, aranızda geziyor, ve ben suistimal edilmiş bir aşkın kurbanı bir kadın olarak adalet bekliyorum!"
9293,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9294,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9295,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9296,Konuk Yazar: Haşime Elif Kılıçaslan
9297,
9298,"Yılarca emek verdiğim bir siyasi hareketten istifa ettiğimi açıkladığım günler de sosyal medya üzerinden onlarca mesaj aldım. Mesajları hızlıca okuyup,sildiğimi hatırlıyorum.Bir tanesinde sen çorap bile giymezdin vardı. Ya da senin gibi başörtülülerden utanıyorum. Daracık daracık ceketler giyiyorsunuz. Rengarenk eşarplar örtüyorsunuz. Partiden istifa ettim ve aldığım mesajlar bunlar."
9299,"Kadına büyüteçle bakan bir toplumda yaşıyoruz. Kıyafeti, sesli konuşması hatta gülmesi hafiflik (!) nedeni. Eğer hafif (!) bir kadınsa ona yapılan şeyler de makul ve normal(!)."
9300,"Sürekli kadın dırdırından bahsedilir. Kadının sessiz, vakarlı, olgun olmasından. Hayır, kızlarınıza bunu empoze etmeyin. Erkin elinden büyüteci alıp, cehennemin dibine atmasını öğretin ona."
9301,"Bir gün tanıdığım en cevval kadınlardan biri ağlayarak geldi yanıma. Tüm vücudu zangır zangır titriyor. Bugüne kadar kendimden bile sakladığım bir şeyi anlatacağım dedi. Evlerinin önünde her zamanki gibi oynamış. İlkokula gidip gitmediğini hatırlamıyor: “Tam evimize gireceğim sırada merdiven boşluğunda mahalleden karşı komşunun oğlu belimden yakaladı ve sus dedi. Ben de sustum. Çok korktum ve sustum. Kapıya bir adım var. Sadece bir adım. Bağırsam duyacaklar. Adım atsam kurtulacağım. Ama hiç bir şey yapmadım” demişti. Orada tecavüze uğruyor. Sırtında yıllardır taşıdığı bir yük vardı ve birazını da benim omuzlarıma koydu. Sonraki günlerde kız kardeşine de anlatmış. Kız kardeşinin tavrı “Bana da şu, böyle niyetlerle yaklaşmıştı. Şimdi bağırırım, herkesi toplarım dedim ve korktu, hiç bir şey yapamadı” demiş. Yani sen de bağırsaydın,o adımı atsaydın. Acısını anlamayı denememiş bile."
9302,"Genel tavır bu. Tacize, tecavüze uğrayan kadının kıyafetini, davranışlarını sorgulamak. Ama bunu zaten tüm kadınlara yapmıyor muyuz?"
9303,"Bir gün bebek arabasında mışıl mışıl uyuyan kızımla yürüyoruz. Önümde 13-14 yaşlarında genç bir kız. Üzerinde deri ceket. Altında kot pantolon. Aralarında 45-50 yaş gurubu erkekler olmak üzere adamlar kaldırımda karşılıklı dikiliyorlar. 5-6 tane erkek. Kız önümden yürüyor. O koca koca adamlar göz kaş yaparak kızın poposunu gösterip, fısıldaşıp gülmeye başladılar. Hepsinin gözlerinin içine içine nefretle bakıp, yüksek sesle “Allah belanızı versin!” dedim. Refleksti benimkisi. O gün başıma bir şey gelmemesini kutsal (!) anneliğime bağlıyorum."
9304,Bir erkek karısını aldatıyorsa muhakkak şuh bir kadın musallat olmuştur. O kadına dünyayı dar etmek gerekir. Karşı komşumuzun evine böyle kadın ve akrabaları gelmiş ve kadının evini basmışlardı. Kadın başarıyla tüm mahalleye rezil edildi.
9305,"Mesela ikinci eş alanalarda da bu durumu çok gördüm. İkinci eş olan kadın her yerden dışlanırken erkeğin karizmasına hiç bir şey olmuyor. Vakıf, parti, iş hayatına kaldığı yerden devam ederken diğer erkeklerin yüzünde muzip bir tebessüm olmaktan öteye gitmiyor yaptığı."
9306,"Kadının nasıl oturduğu, nasıl güldüğü, nasıl konuştuğu, nasıl yürüdüğü herşeyi incelenir. Eğer bir ortamda bir kadın kahkaha atarsa herkes kafasını o kadına çevirir. Bir yolculuk esnasında arkada oturan bir bey “siz devamlı güler misiniz,bir de başörtülüsünüz!” demişti. Yani sabırları kaçarsa böyle arada büyük bir huşu ile size haddiniz de bildirilir. Halbuki saatlerce yolculuk yaptığın bir alanda zaten fısıltıyla konuşup gülmemden o na ne? Put gibi durman gerekiyor, put! Üstünde insana dair hiç bir şey olmayacak. Ama izin verebilecekleri bir duygun olsa sanırım dozajında ağlamana ses çıkarmazlar. Kadına tek yakıştırdıkları bu. Haaa bir de annelik!"
9307,Üstü kapalı “Kadın insan mı?”yı tartışıyoruz.
9308,Sizin kurtlanmış zihinleriniz ses geçirmiyor.
9309,Bir kadın iki kelam etse onun söylediği herşeyi hafif(!)leştirmenin yolunu bulmuşsunuz. Pis feminist der ve konforlu hayatınıza kaldığınız yerden devam edersiniz.
9310,"Demokles’in kılıcı gibi başınızda durup, o hasarlı zihinlerinizi ütülemeye devam edeceğiz!"
9311,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9312,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9313,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9314,Kadına Şiddete Karşı Müslümanlar İnisiyatifi‘nin çağrısını iletiyoruz:
9315, 
9316, 
9317,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9318,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9319,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9320,"Üç cani, minibüste yalnız kalan Özgecan’a tecavüz etti, öldürdü ve yaktı."
9321,"Bu caniler hangi cezayı alsa, içimiz soğumayacak! Biliyoruz ki Allah zalimlerden intikamını muhakkak alacaktır, yakanlar cehenneme çıra olacaktır. Bize düşense her gün öldürülen, tecavüze uğrayan, evinde ve sokakta güvende hissetmeyen tüm kadınlar için bu dünyada adaleti istemektir."
9322,"Bugün 13:30’da, İstiklal Caddesi’ndeki Fransız Konsolosluğu önünden Galatasaray Lisesi’ne yürüyoruz; ve 19:00’da da Kadıköy Boğa Heykeli’nin önünde toplanıyoruz. Özgecan için adalet, tüm kadınlar için güvenli minibüsler, otobüsler, sokaklar talep ediyoruz."
9323,#ÖzgecanİçinAdalet
9324,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9325,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9326,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9327,Konuk Yazar: Neslihan Akbulut Arıkan
9328,
9329,"Kadın cinayetleri herkesin gözü önünde kocalar tarafından işlenip, kimsenin pek müdahale etmediği cinayet türü olarak tanımlansa yanlış olmaz sanırım. Bu “müdahalesizlik” bazen insanı insan olduğunu dahi sorgulatacak duruma getiriyor. 9 Şubat’ta medyaya yansıyan Denizli’den bir bıçaklama olayı bütün bu seyirci kalma durumlarını hatırlattı bana. Çünkü bu olay cinayetle sonuçlanmadıysa bunun tek nedeni ilginç bir şekilde olaya müdahil olan üçüncü bir kişiydi. Karısını güpegündüz sokak ortasında yere yatırıp kesmeye azmetmiş kocaya, eline geçirdiği çöp bidonunu siper ederek müdahale eden kişi o an oradan geçmekte olan bir adam. Sokak ortasında yere yatırılıp katledilmeye çalışılan bu kaçıncı kadın bilinmez ama silahlı bir caniye karşı kadını ölümden kurtaran bu adam türünün ilk örneği olabilir maalesef…"
9330,"Daha 7-8 yaşlarındaydım, bir gece “yardım edin beni öldürecek” çığlıkları ile koştuk pencereye. Tam karşı komşumuzun epeyce yaşlı (tahminen 65-70) yaşlarındaki kocası evde kadını resmen duvardan duvara vurarak dövüyordu. Giriş kattaki dairenin perdeleri sonuna kadar açık olduğu için tüm mahalle evin içindeki dayağa bizzat şahit oluyorduk. Kadın kanlar içinde dışarıya sesini duyurmaya çalışarak, bazen de adamdan kurtuldukça pencereye kendini atarak yalvarıyordu. O gece biz de diğer komşular gibi 155’i aramakla yetindik. Polis gelene kadar da çok sevdiğimiz o komşumuzun dayak yemesini seyrettik resmen… Hani her gün medyada yer buluyor ya, birileri öldürülüyor. Hem de hayat arkadaşı diye nitelenen kişiler tarafından. O gün o komşu teyze de ölebilirdi. Ölmedi. Ama biz seyirciler şunu anladık ki ucunda ölüm de olsa hani o hep öve öve bitiremediğimiz mahalle karı-koca arasına girmiyor… Arkasından günlerce hatta aylarca konuşabiliyor, dışlayıp yüz çevirip hayatı zindan edebiliyor ama ölüme dahi müdahale etmiyor. Bugün bu haberle karşılaşınca yine gözümde o komşumuzun kanlar içinde bağırdığı sahne geldi. Ve belki de bu nedenle Denizli’de eli bıçaklı, gözü dönmüş kocaya çöp bidonuyla müdahale eden adam gözümde öyle büyüdü ki, işte bu dedim, 155’i aramak maharet olamaz, kadın ölecek, hemen biri bıçak vuran o eli durdurmalı!…"
9331,"O görüntüler umarım bu tür olaylara şahit olacak başka insanlara da ulaşmıştır. Bir kadın daha ölüme giderken hatırlanır, o kadını da kurtarmaya vesile olur belki. Biliyoruz ki o Denizli’deki kadın ne ilk, ne nadir, ne de son örneği yanımızda yöremizdeki kadın cinayetlerinin. Tabi şunu da biliyorum, yoldan geçen biraz cesur birine emanet edilemeyecek kadar değerli bu hayatlar. Bu nedenle sadece bu defa, o olayın görüntüleri karşısında, geçmişteki tecrübeyi de hatırlayarak, “başka ne yapılabilir”i düşünmeden insanlığımıza seslenmek geldi içimden. Her güne bir kadın cesedi düşen bu ülkede bu manzaraları göre göre tepkisiz kalıp da insan kalabilmek gerçekten zor…"
9332,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9333,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9334,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9335,Pek muhterem bir milletvekilimiz şöyle demiş: “Kadın mücadelesi size şiddeti çağrıştırmıyor mu? Saygı dilini geliştirmemiz lazım“.
9336,"Aynı dakikalarda, aynı yerde, tesadüfe bakın ki aynı isimli bir diğer milletvekili de şöyle diyormuş: “Kadınlara bir şey verilmemeli. Kadın gayret etmeli. Erkek nasıl mücadele edip hak ediyorsa o da öyle mücadele edip hak etmeli“."
9337,Doğrusu bize karmaşık geldi. Şöyle basitleştirdik:
9338," 
"
9339, 
9340,
9341,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9342,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9343,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9344,Yazar: Huri
9345,
9346,"Altın günü deyince akla gelen klasik resim hamur işi bakımından zengin servislerin yapıldığı, dedikodunun dibine vurulduğu kadınlar arası ev toplantısıdır. Tabii meselenin ekonomik yanını unutmamak gerek. Son zamanlarda sınıfsal farklılıklara göre bu tarz toplantıların zengin işi kafelerde yapıldığını da duymuştum. Ancak bu yazının doğrudan altın günü ile bir ilgisi yok. Mesele şu; sosyal medya mizahı yaptığını düşündüğümüz bir arkadaş, yeterince fenomen oldum, sağlam takipçim var, ne yapsam beğenilir, deyip olur olmaz her şeyi mizah malzemesi yapmaya kalkmış ve bir kaç ay önce kadına yönelik şiddete karşı İslami bir söylem üretme çabasında olan Kadına Şiddete Karşı Müslümanlar İnisiyatifi’ne (KŞKMİ)* dadanmıştı; nihayetinde ortaya şu manzara çıkmıştı."
9347,
9348,"Feminist mücadele öyleymiş, KŞKMİ de altın günü yapıyormuş. Peki resimde altın gününe dair bir ibare görebildiniz mi? Doğrusu ben pek görmedim. Capsi hazırlayan arkadaş bir grup başörtülü kadını bir arada görünce bunlar yapsa yapsa “altın günü” yapar demiş herhalde. Kadınların her alanda ortaya koydukları emeklerin ne şekilde itibarsızlaştırıldığına daha önce değinmiştim. Capsi hazırlayan üstün zekalı arkadaş hem inisiyatifin çalışmalarına hem de altın günü meselesine emek ve itibar çerçevesinden baksaydı sanıyorum bu capsi hazırlamazdı."
9349,"O yüzden meselenin faili (Fatma Büşra’nın yazısından ilhamla) Fındıkzade pazarında bir dolaşıp gelsin sonra da şurada yazdıklarım üzerine bir düşünsün derim. Bir kere para genel olarak erkeklerin elinde dolaşan bir iktidara dönüşürken, altın günü de kadınların buna karşı oluşturdukları bir tür taktik olarak okunabilir gayet. Ayrıca hazırlık aşamasından işleyiş biçimine kadar hem ekonomik hem de sosyal açıdan on numara örgütlenme biçimidir."
9350,"Başörtülü kadınlar ve altın günü arasında kurulan ilişkiye gelince; yahu mağarada sosyal medyada takılıp mizah yapacak internet bulmuşsun, kafandaki bin yıllık kalıntılardan kurtulamamışsın. Adamın zihninde nasıl hiyerarşik sınıflandırma varsa mizah yaptığını sanarak iki yönlü itibarsızlaştırma uğraşı sergiliyor. Birincisi konu edindiği resme hakim olan başörtüsü imajı ikincisi kadınlara has bir etkinlik olan atın günü. Gelgelelim bizim kafamızda öyle bir hiyerarşi yok . Kekli börekli toplantılar da yapmışlığımız var. Yani toplantıda altın günü, altın gününde de toplantı yapılır. Bununla meselenin ciddiyetinden de, entellektüel seviyesinden de hiç bir şey kaybedilmez. Zaten altın gününe dahil olmayan kadın hareketi de eksiktir biraz kanımca."
9351,"Bu saydıklarımın yanı sıra capsi hazırlayan arkadaşın tek derdi; cinsiyeti yüzünden iştirak edemeyip, kısırı, mercimek köftesini, sarmaları, dolmaları, poğaçaları, pastaları börekleri midesine indirmekten mahrum kaldığı altın günleri ile ilgili bir hesaplaşma da olabilir. Ancak bu konuda kendisine yardımcı olabilecek bir örgüt kurulmadı henüz. Bir başka deyişle altın gününü sabote edecek babayiğit daha anasının karnından doğmadı. Bu da ek bilgi olsun!"
9352,*Daha fazla bilgi için bkz. http://kadinasiddetekarsimuslumanlar.blogspot.com.tr/
9353,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9354,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9355,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9356,Konuk Yazar: Bırakın ulen kızı!
9357,
9358,"İyi mi oldu kötü mü tam emin değilim ama Reçel Blog yayın hayatına başlayalı beri kadınlar olarak ‘kadınlık hallerimiz’ üzerine daha fazla düşünür olmaya başladık. Herkes hafızalarını yokladı ve çoğu sevimsiz bir dolu hatıra açığa çıktı. Dönüp kendi hayatıma baktığımda anlatacak yığınla hikaye bulurum ancak ben yine de düşüncemi toparlamak açısından yakamı bir türlü bırakmayan baş belası bir ifade üzerinden konuşacağım: Hanımefendi… Özü itibariyle hanımefendiliğin rahatsız edici bir tarafı yok elbette ama bir hayat tarzı, bir duruş, bir stil olarak idealleştirilip başkalarına empoze edilmeye çalışıldığında huzursuzluk başlıyor."
9359,"Hanımefendi olmakla ilgili erken dönem imtihanımı annem sayesinde yaşadım. Çocukluğumda yüksek sesle konuştuğum için sık sık uyarırdı beni… Daha hanım hanım bir kız olmam için yumuşak ve düşük bir tonda konuşmam gerekliymiş. Oysa bana göre ben yüksek sesle konuşmuyordum, heyecanlı konuşuyordum sadece… Konuşurken daha sakin, kibar olmam gerektiği annem tarafından o kadar fazla söylendi ki bir süre sonra üslubum konuşma içeriğinin ötesine geçti ve ben kendimi hep anlatamaz konumda bulunca heyecanım arttı dolayısıyla sesim de yükseldi. Annem bu kısır döngünün yaratıcısı olduğunun farkında değildi elbette onun tek derdi beni daha hanım bir kız olarak yetiştirmekti. Seni bir ‘ladylik okuluna’ yazdıracağım, diyordu yarı şaka yarı ciddi. Tabi o yıllarda orta halli bir Türk ailesinin çocuğunu ladylik okuluna yazdırması epeyce ütopik olduğu için hanımefendilik eğitiminden yırtmıştım. Gerçi bizim aile de bir tuhaftı doğrusu, annemin aksine babam beni ilk defa altı yaşında futbol maçına götürmüştü, çocukken en sevdiğim şey babam işten gelince salonun ortasında maç yapmamızdı. Hanımefendi bir kız yetiştirme gayretindeki annemle o sıralar bir erkek çocuğu sahibi olmayan babamın erkek gibi kız yetiştirme hayalleri arasında geçirdim çocukluğumu… İkisi de tam anlamıyla galip gelemedi galiba…"
9360,"İmam Hatip Lisesi’nde okurken hanım hanımcık bir kız olma düsturu yine yakama yapıştı. Özellikle kız-erkek iletişiminin sözde bıçak gibi kesildiği ama herkesin müstakbel eşini gözüne kestirdiği bu ortam beni hiç sarmamıştı. Hanımefendi olmaktan hepten vazgeçtim, biraz mahallenin delisi biraz delikanlı kız modunda geçirdim yılları… Bunu tercih ettim çünkü size aşık olmadıkları sürece sizi asla iplemeyen, hakir gören İmam Hatip erkeklerinin beni ‘insan’ yerine koymasının tek yolu buydu. Çünkü erkekler hanımefendi kızlara aşık olurlardı, ben ise onların ‘harbi kız’ dedikleri türdendim, tehlikeli cins olduğumu unutunca rahat rahat iletişim kurabiliyorlardı."
9361,"Başörtü yasağının yaşandığı yıllar lise son sınıf öğrencisiydim ve bu dönemde hanımefendiliğin turnusol kağıdı olarak başörtüsü kullanıldı. Haftalar boyunca süren eylemlerden sonra içeri girip girmeme ile ilgili kararı verme vakti geldiğinde ben ve bazı arkadaşlarım başörtümüzü açarak okula devam etmeyi tercih ettik (ettirildik diyelim!). İçeri girdiğim ilk gün arkamdan yüzünü buruşturarak bakan kız arkadaşlarımı da sırama oturup ağladığımda yan tarafta oturan ‘şuna bak hem giriyor hem de ağlıyor’ diyen erkek cinsine benzer insanımsıyı da unutamam. Evet, okula devam eden bizler hem kız hem de erkek arkadaşları tarafından (hatta bazı hocaları tarafından) hanım efendilikten aforoz edilmiş, en hafif tabiriyle ‘zaten meyli varmış’ diye yaftalanmıştık."
9362,"Üniversiteye gelene kadar yaşadıklarım bende insanların hüsnü kabullerinin tam zıddını yapmak gibi bir alışkanlık yaratmıştı. (DİKKAT: Bugünkü aklımla direnişin bize açtığı özgürlük alanlarını bilmekle beraber bütün davranışlarımızın özünde meydan okuma (challenge) motivasyonunun yatması durumunu problemli buluyor ve özgürlüğümüzü tersinden ve kendi elimizle kısıtlayan bir eylemlilik prensibi olarak görüyorum.) İlahiyat Fakültesi’nde okuduğum yıllar hanımefendilik üzerine anılarımın zirve yaptığı trajikomik bir tecrübe alanıydı. Öncelikle İlahiyatın hanımefendilik testi giyiminizle doğrudan alakalıydı. Hanım kızlar pardesü giyip ipek eşarp takarlardı, o da çok renkli, alacalı bulacalı olmamalıydı. Hanım olmayanlar ise çoğunlukla dizlerine kadar elbisenin altına kot pantolon giyip şal takarlardı. (Bugünün moda ikonu olan şallı kızlar türünden bahsetmiyorum, o daha yakın döneme ait bir meseledir.) Ben ise şal takmaya bayılıyordum, çünkü inanılmaz rahattı, hareket alanımı genişletiyordu. Sonra, okulumuzun sadece erkeklerin kullanımına açık spor salonunda sırf kızlar da kullanabilsin diye tek başıma basketbol oynardım Cuma günleri… Ama hanım kız arkadaşlarımı bir türlü ikna edemedim. Spor yapmayı hanımefendilikle bağdaştıramadıkları için değildi bu reddediş, izin verilmeyen bir erkek sahasına girmenin tedirginliğiydi. İlahiyatta en çok takdir ve takip ettiğim hocam başarılı kız öğrencilerinden bahsederken çok akıllının yanına mutlaka bir ‘çok hanım kız maşallah’ ifadesi ekliyordu. İlk başlarda akademik başarının hanım hanımcık olmakla ne alakası var diye sorguluyordum içimde ama bu o kadar çok söylendi ki zamanla her akademik yetersizliğimi hanımefendi olamamaya bağlayan saçma bir mantık içinde buldum kendimi…"
9363,"‘Makbul hanım’ payesini alamamak sadece erkeksi tavırlar sergilemekten kaynaklanmaz. Bir erkek sizin fazlaca kadın olduğunuzu hissedince bundan ürker ve yine sizi hanımefendi olmaya davet eder. Seneler önce katıldığım bir sempozyum programında ara verilince kahvemin yanına bir sigara yakmıştım. Uzaktan dik bakışlarıyla bana doğru yaklaşan ve daha sonra hoca olduğunu öğrendiğim bir bey geldi ve ‘Hanımefendi çok güzel görünüyorsunuz ama o elinizdeki hiç yakışmıyor’ dedi. Şaşkınlık içerisinde arkasından bakarken civarda sigara içen erkeklere hiçbir uyarıda bulunmadığını görünce hocanın derdinin duman avcılığı olmadığını anladım. Bir hanıma yakışmayan harekette bulunduğum için –kadınlığıma vurgu yapmaktan da geri durmayarak- alenen tebliğ görünümlü tacize maruz kalmıştım. Elin adamı der geçersiniz böyle tipleri peki ya sizin için ‘önemli başkaları’ yaparsa? Bir zamanlar sevdiğim adam, fotoğraflarda fazlaca gülmemden rahatsızlığını dile getirirken “Fazla gülen kadınları hep biraz ‘şey’ bulmuşumdur” dediğinde yüzümde şebelek bir sırıtışla kalakalmıştım. Neyse daha fazla uzatmak canımı yakacak, sinirimi bozacak. (İşte Reçel iyi mi etti kötü mü, dememin sebebi budur.)"
9364,"Kısacası erkek kökenli ve ‘bağzı’ kadın kökenli insanların (bu ciddi bir kavramsallaştırma değildir) sizin hanımefendi olmanız için şart koştuğu kurallar listesi hiç bitmez. Öyle bir listedir ki bu hepsine uyduğunuzu varsayarsak vitrine konulacak bir yapma bebek kıvamına gelirsiniz. İnsanlığınız, duygularınız, kişiliğiniz ölür. Hayatını bir hanımefendi olarak yaşamak isteyen arkadaşlara saygım sonsuz ancak beni bulaştırmayın lütfen… Artık bana hanımefendi diye seslendiklerinde “Kadın Değil Başbelası” filmindeki Çengi Naciye gibi “Ayy, bana hanfendi dedi” der gülerim yalnızca…"
9365,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9366,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9367,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9368,Fotoğraf: Tuba Metin
9369,
9370,"
"
9371,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9372,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9373,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9374,Konuk Yazar: Kulak Misafiri
9375,
9376,"Malumunuz: İstanbul uçsuz bucaksız şehir. Bir akşam, yolu uzun bir otobüsle, hem de tam trafik saatinde seyahat ediyorum. Oturmak için bulabildiğim tek yer dörtlü koltuğun terse bakan koltuklarından biri olsa da “buna şükür” diyorum."
9377,"Aslında ters gitmekten midem bulanmıyor ama, otobüsün geri kalanına dönük olarak oturan bir kadının midesini bulandıracak sebep çok. Tecrübe gereği, hemen kulaklığımı takıp müzik açıyorum ki bir şeyle meşgul ve geri kalan şeylere karşı umursamaz görüneyim. Fakat, talihsizlik bu ya! 10 dakika geçmeden telefonumun şarjı bitiyor. Nereden baksan bir buçuk, iki saat yolum var. Gözümü her kaldırışımda bana bakan bir çift göze denk geliyorum. O yüzden kulaklığı kulağımdan çıkarmıyorum. Olmayan müziğe dalmış gibi gözlerimi bir noktaya dikerek etraftan bihaber rolü yapmaya devam ediyorum. Diğer yandan, müzik perdesi ortadan kalkınca, yanımda karşılıklı oturan ikilinin muhabbetine de maruz kalmış oluyorum."
9378,"Biri ihtiyar, diğeriyse orta yaşlı olan ikili bu yolun müdavimleri oldukları için, konuştukları konu elbette otobüs! Bu yollarda, otobüslerde çektikleri çileleri anlatıyorlar birer birer. Sonra orta yaşlı olanı –zaten genelde o konuşuyor- başından geçen bir olayı anlatmaya başlıyor:"
9379,"–Geçen yine otobüs ağzına kadar dolu. 3 tane kadın, şoföre açtırdılar orta kapıyı, bindiler. Tabi otobüs dolu, bunlar oflayıp pufluyor. Kardeşim, sen otobüsün dolu olduğunu biliyorsun. Binmeyeceksin o zaman. Ha, böyle kabul edip biniyorsan, ne oflayıp pofluyorsun? Değil mi ama?"
9380,"İhtiyar olanı biraz daha ılımlı, sıkışıklıkta kadınlara yer vermek gerektiğinden falan bahsediyor. Orta yaşlı ona da itiraz ediyor:"
9381,"–Ben bir defa yer verdim bir kadına. Yine otobüs çok dolu. Kadın verdiğim yere oturdu, ben de ayakta durdum olduğum yerde. Biraz sonra kadın bana döndü dedi ki: “Of, biraz çekilin, nefes alamıyorum”. Daha da vermiyorum kimseye yer."
9382,Hızını alamayıp devam ediyor:
9383,"-Bir defasında da, ben oturuyorum. Şu ortada, ayakta durulan yerde, bir tane kadın, yanındaki adama doğru yaklaşıp duruyor. Adam da anlamayıp, geri çekiliyor. Adam çekildikçe bu yaklaşıyor. En sonunda adamın karısı adamı kolundan tutup bi’ çekti! Diğer kadın nasıl bozuldu, görmen lazım."
9384,Sonra bir başka hikaye geliyor aklına onu da anlatıyor:
9385,"–Bir başka sefer olay çıktı otobüste. Bir tane genç çocuk, kadına bakmış mı n’apmış? Kadın da yakası böyle açık giyinmiş."
9386,"Benim kulaklıklarım takılı olduğu için duymadığımdan emin ama otobüsün geri kalanından biraz çekinmiş olacak ki, sesini hafif kısarak eliyle tasvir ediyor:"
9387,"–Göğüsleri de şöyle şekilli hani. Ben olsam, ben de bakarım. Kör olsan hisseder bakarsın, öyle yani. Sonra kadın bir cırladı, “Sen bana mı bakıyorsun?” diye. Arkadan da iki tane genç, kadını savunuyorlar."
9388,"Şimdiye kadar pek konuşmayan ihtiyar amca, orada devreye girmeyi uygun görüyor:"
9389,"–Ne biliyormuş onlar kadının kim olduğunu, ne olduğunu? Tanımazsın etmezsin, neyini savunuyorsun?"
9390,Diğeri aldığı cevaptan memnun devam ediyor:
9391,-Kadına yalakalık yapacaklar ya işte…
9392,İhtiyar da alıyor gazı:
9393,–Hem zaten niye açıyor? Bak diye açıyor…
9394,"Dediğim gibi yol uzun, ben malum nedenden kulaklığımı çıkaramıyorum. Orta yaşlı amca iniyor, ihtiyarın karşısına bir başkası oturuyor, konuşmaya devam ediyorlar. İhtiyar Cuma’ya gidiyormuş, “Allah kabul etsin!” diyorum içimden “Ben şimdi size yazmaz mıyım Reçel’e?”"
9395,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9396,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9397,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9398,Konuk Yazar: Şeyma B.
9399,
9400,“Ohooo sen bi mezun ol da neler çıkacak karşına”.
9401,"İç ses: Sahi çıkacak mı? Amaaan ne gerek var şimdi. Tabii ama bu kadar belirsizlik de çok yorucu; evlilik, iş, şehir… Nasip tabii bu işler."
9402,"Daha iç ses: Peki ben şimdi bu teyzeye “aman teyzecim ben acaba niye evlen(e)medim ki” dedim mi? Acaba dışardan bunu dert ediyor gibi mi görünüyorum? Bizim kızlar evlenmeye başlayınca, ondan herhalde; teselli ediyor, ah canım!"
9403,"Hadi bakalııım, okul bitti şimdi hangi formda çıkacaksınız karşıma? “Olur mu canım öyle, bizim kızımız nelere layık.” Merak ediyorum nelere layığım? Hah tabii doktor olacak! Pardon namaz var mıydı, namaz? Olsun canııım ben evlenince alıştırırım zaten onu, hele bi doktor olsun da. Çocuk bakıyorum çünkü."
9404,"Okul bitti, 1 yıldır ses yok.  Allah, hani nerede kırk kişi? Yoksa evde mi kaldım(!)
-Var mı gelen giden?
+Yok
-Sen şimdi ailenden uzaktasın ya o yüzden bilmiyorlardır, yoksa….
+….."
9405,"Hah, 1. çinko! O uzaktan akraba kadınla annemi fısır fısır konuşurken yakaladım. İyi hadi benden de umut kesilmemiş! Ama çocuğun parası yokmuş, annem de hemen reddetti tabii. Tam olarak aynı şeyleri düşünüyoruz onunla. Dünya tatlısı."
9406,"İkinci görücü de reddedilmiş. Ben tabii sonradan öğreniyorum. Kaldı mı otuz sekiz! Anne acaba eşsiz kızına, muhteşem, harikulade, mükemmel damadı ararken bana evlenmek isteyip istemediğimi de sorsan mı?"
9407,"“Yaşın geldi tabii ama naparsın artık kızlar da geç evleniyor, geçen biri seni sordu aslında ama ben layık görmedim. Olsun hem daha neler çıkar karşına okumuş, kültürlü kızsın. Bak Ayşe’yi nişanladık, yarın bir gün seni de isteyecekler. Hem bi kızı kırk kişi ister bir kişi alır.” Sizler erkekleri eşya gibi birer birer eledikçe kadınları ulaşılmaz kılıyorsunuz öyle mi? Ve dahi beklenti içinde sıradakini bekleyen, en güzelini hak ettiğini ve elde edeceğini sanan sonra da istediği halde evlenemeyerek ya da evlenip mutsuz olan kadınlar yaratıyorsunuz."
9408,Dünkü duyumlarıma göre üçüncü görücü de beğenilmemiş. Ohoo daha otuz yedi tane var. Değil mi ki bi kızı kırk kişi ister; ister ama ben istesinler istiyor muyum?
9409,Sahi görücü neyi görür? Mutfak dolaplarına bakıyorsanız yeni sildik teyzecim. Dördüncü lütfen!
9410,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9411,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9412,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9413,Konuk Yazar: H
9414,
9415,"Merhabalar sevgili Reçel ve okurları,
H herkese ışıltılı bir selam yollayarak Reçel yapmaya başlıyor."
9416,"Benden yana Reçel yapmaya sebep, ayar çekme kurumunun kadınların hayatındaki tezahürlerini popüler kurgular üzerinden irdelemek. Bu önemli, çünkü yaygın ve gündelikleşmiş kurgular, normalleşme üzerinden kadına ayar çekme vakıasının toplumsal ve kültürel aktarımını sağlıyor. Uzun vadede, ancak mevzu edinebildiğimiz kadına karşı şiddete giden yolun basamakları oluyor bu normalleştirmeler."
9417,"Durumu tez elden örnekleyeyim. Prime time TV dizilerinin birinden 20 dakikayı aşmayan bir kesit, bu yazının mevzu bahsi olsun. Üç kişiden oluşan birinci sahnede, “Doğudan” bir vesileyle İstanbul’a gelmiş kız evlat, erkek evlat ve anneden oluşan ailemiz var. Kızımız dışarı çıkıyor, telefonunun şarjı bitiyor, eve hava bile kararmadan dönüyor. Amma ve lakin, önce annemiz sonra “ağa”beyimiz tarafından geç kalmaması ve büyük şehrin onu yutması, gazozuna ilaç katılması ihtimallerine karşı uyanık olması vb. konularda, “namusa halel getirmemesi” başlığından ayarı alıyor. Daha da güzeli, ağabeyimiz kızın haberi olmadan peşine adam takıp bir de takip ettiriyor."
9418,"Bu bir namus koruma, sevgi gösterme, önemseme tezahürü değil. Burada apaçık patolojiye dönüşen toplumsal kültürel aktarım katmanı, en az iki tane var. Katman 1; kızımız kocaman, üniversiteye gitme ehliyetine ve imkanına sahip. Lakin telefonun şarjının bitmesi, ayar yemesi için en basit neden. Niçin ayar vermeden ilişki kuramıyoruz? Başka bir ilişki kurma seviyesi/dili niçin yok zihin haritalarımızda? Ayar vermek, kişinin kendisini de karşındakini de belli pozisyonlara yerleştirdiğini gösterir. Niçin kadınlar ayar verilen konumdadırlar müstesna toplumumuzda? Aynı durum ağabeyimizin başına gelse, ona ayar veren olur muydu/kim olurdu mesela?"
9419,"Katman 2, niçin namusun faturası kadınlar tarafından yüklenilmelidir, yüklenilir? Bir erkeğin namusu yok mudur? Niçin kadın, erkeğin namusunu da korumakla yükümlüdür (yüklendiği onca fatura yetmiyormuş gibi)? Bunu feminizm tartışmalarından önce, hakkaniyete dayanan etik/vicdan bağlamında değerlendirmeyi öneriyorum. Herkes önce kendi namusundan sorumludur. Bunun için İbrahimi dinlere, Uzak Doğu felsefelerine, İslam’a (ve elbette kıymetli Veda Hutbesi’ne), evrensel insan haklarına bakılabilir; herkes önce kendi varlığının –her anlamda- ürettikleri ve tükettiklerinden sorumludur, önce bunun hesabı verilir –hem modern dünya mahkemelerinde/pozitif hukukta, hem ahiret inancında-. Paydaş/katılımlı sorumluluklar da elbette vardır, lakin önce, ilk olarak, insan –erkek ve kadın, kadın ve erkek- kendi edimlerinden sorumludur."
9420,"Blog yazısı hacmine sadık kalmak niyetiyle burada duralım. Kapanışı da, kadın ve erkek, erkek ve kadın, her bireyin kendine ayar çekmesi üzerinden yapalım. Madem ayar çekme kurumunu böyle işlevsel ve verimli buluyoruz, kullanmaya da pek teşneyiz; o halde herkes bu kurumu “sağmaya” kendi üzerinden başlasın diyorum. Ayar çekmeye hevesli olan beylere (ve hanımlara bittabi) önce kendilerinden başlamalarını öneriyorum. En azından, bu eylemi karşı cinse kolayca yöneltmek için harcanan an’ları kendi ayarımıza yöneltsek, o bile çok şey değiştirebilir, fark ettirebilir, diyorum."
9421,"Esenlikler, lezzetli Reçel’ler efendim."
9422,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9423,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9424,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9425,Yazar: Feyza
9426,
9427,"Gürültüden insan kendi sesini duyamaz oluyor. Kendi sesim diye bir şey var mı tabii, bilmiyorum. Bütün bir yazı endüstrisi bizden sadece kendimize ait, yenilikçi ve orijinal işler yapmamızı bekliyor: twit atarken de böyle, akademik teamüllere uygun bir tez yazarken de. Fakat aynı yazı endüstrisinin gelmiş geçmiş en iyi eserleri, bize kendimize ait, yenilikçi ve orijinal bir ‘ben’ olmadığını anlatıyorlar. Katmanlı, çelişkili, kontrol edilebilir, kendini inşa edebilir, dönüp kendine bakabilir, içi dolu, içi boş, piyasa, devlet, din ve arzular aracılığıyla düzenlenen ve esneyen bir acayip ‘ben’. Bunca yıldır kendime dair anladığım ve başkalarının kendiliklerine dair anlatmaya çalıştığım hikâyede bana yardım eden teorilerin kısa ve eksik özeti budur."
9428,"Bir de böyle dibine kadar kazıyıp anlamaya çalıştığımız insanlık hallerinin katman katman yukarıya doğru yükselen temsilleri var. Her bir kayıt, fotoğraf, söz, fotoğrafın üzerine kurulan söz, sözün üstüne kurulan söz ve bunların ayrı ayrı türleri, biçimleri, her biri üzerine yeniden yeniden başlayan deli bir konuşmalar zinciri… İnsan haliyle yeniden soruyor: bu sirk gibi temsilde gerçekten ‘benim’ diyebileceğim bir ses var mı?"
9429,"Bütün bu girizgâhı çarşaflı kadın fotoğrafına bakmakla ilgili konuşmak için yapıyorum. Tersten başlarsak belki konuşmaya bu sefer işe yarar. Düzden konuşmaların hepsi boşluğa düştü gibi hissediyorum çünkü. Üzerinden bir miktar zaman geçti, fotoğrafa konu olan bebek 1 aylık olmuştur, doğumu yapan kadın bir çoktan iyileşmiştir, fakat fotoğraf aynı fotoğraf, onda bir değişiklik yok."
9430,"Niyetim, fotoğraf üzerine yapıştırılan hikâyeyi bir tarafa bırakıp biraz fotoğrafa odaklanmak, sonra dönüp hikayeye ne oldu diye bakmak. Ezilme-özgürleşme, görme-görünür olma-görmeme-gizleme, disiplin-kontrol-irade diye geniş bir repertuardan da faydalanıyoruz ya bunları konuşurken, insan yine de kendini bulamayacağını bilerek arıyor, ben bu fotoğrafın neresindeyim? Daha doğrusu bu fotoğrafın öznesi ben miyim, bebek mi, kucağında bebeği tutan erkek mi, içindekini görünmez kıldığı iddia edilen siyah çarşaf mı, görünmezliğinin bu kadar görünür kılınmasıyla hepimizi başka bir tarafımızdan irkilten kadın mı? Bu fotoğrafı iştahla dolaşıma sokup tıklanma sayısını sayan medya ajansları mı? Konuşmaya tamamen zıt kutuplardan katılan erkekler ordusu, başka türlü zıt kutuplardan katılan farklı farklı kadınlar mı? Tartışma mizansene konu olan insanlara, bilhassa kadına dair varsayımlarla başlıyor, fakat onlarla birlikte kaç tane öznesi var bu fotoğrafın?"
9431,"Tartışma diğer bütün özneleri bertaraf edip, bu varsayımlarla ve bu insanlarla başlıyor. Seyirciye pek de olmamış gibi gelen bir kadın ve fazlaca orda olan bir erkek ve geleceği üzerine bin tane olmamışlık tahayyül edilen bir bebek üzerinden dönen bir ezme, ezilme, özgürlük ve irade tartışması. Etten kemikten insanlardan başlayan tartışma elbette o insanlara hiç gelemiyor, zira en başta siyah çarşaflı kadının hikâyesi fotoğraf karesinden taşıyor, TC’nin ilkokul kitaplarına kadar uzanan resmi tarihine kadar uzuyor. Bebeğin hikâyesi ise muhakkak ürkütücü bir geleceğe doğru… Hâlbuki baktığımız iki boyutlu bir fotoğraf değil miydi? Değil tabii, fotoğrafın etki ve yayılma gücü çizdiği çerçeveye dışardakilari dâhil etme becerisinde saklı. Bir de tam merkezine oturttuğu özneyi silüetleştirmesinde, sessiz sözsüz bırakmasında, mitleştirmesinde… Öyle bir boşluk ki üzerine bin tane hikâye yazsan gider. Yazdık da. Elimiz titremeden, etten kemikten bir insandan bahsettiğimizi düşünmeden."
9432,"Diyeceksin ki eee sosyal bilimcisin, işin bu değil mi? Bu işi yapmanın bin yolu var tabii ki, ama benim tutturmaya çalıştığım yol kendi sesimle, sözünü ve hikâyesini kaydettiğim insanları ezip geçmemeye çalışan bir yol. E sen hiç Foucault neyim okumadın mı, irade denen şeyin modern bireyin kendi köleliğini arzu etmesinden başka bir şey olmadığının farkında değil misin? O işler öyle değil derim ben de. Teorinin insan bedenine öyle hoyratça tercüme edilmesiyle ilgili sıkıntım var. Piyasa, devlet ve dinin ortaklaştığı cinsiyet rejiminde yalan da olsa, oldukça tedirgin de olsam, hiçbir şeyden emin olmasam da kendime dair bir hayat, parçalı ve bir o kadar da yorucu bir hayat kurma çabası içindeyken, hiçbir temsili, bir insanın kısa ve hüzünlü hikâyesi olarak okumak istemem. Dine dair, devlete dair, sisteme dair eleştirilerimizi, yine devletin ve kadrajın öğütmeye çalıştığı bir kadının hali, bir kadınlık hali üzerine boca etmemiz beni utandırıyor. Evi barkı, eşi dostu, geçmişi geleceği ve tıpkı benim gibi belini doğrultmaya çalıştığı, bir tutarlılık ve bütünlük içinde sürdürmeye çalıştığı bir hayatı olan bu kadına yüklediğimiz tartışmanın altına girersem, yükü hafifler mi diyorum. Belki de böyle bir kaygıyla fotoğrafı üstleniyorum, benim hayatıma dokunulmuş gibi kızıyorum."
9433,"Fakat belli ki bu yük tartışmaya farklı taraflardan katılan kadınların birbirlerine karşı kılıç kuşanmasıyla hafiflemeyecek. O yüzden irade, özgürlük, kulluk, kölelik, proje, devlet, sistem, aile tartışmalarımızı artık ismiyle cismiyle, geçmişiyle, çoluğu çocuğuyla kamusal alana saçtığımız kadınların üzerinden çekelim. Bu hırpalanmaya seyirci ve konuşmacı olarak katılan kadınlar olarak da hırpalanıyoruz. Derdim tabii ki başörtüsünü, çarşafı, örtünmeyi konuşulmaz kılmak değil, aksine bütün bu tartışmaların kendisinin düşünsel ve duygusal olarak hepimizi bir miktar kararttığı. Bu karanlık biraz aralansın da öyle konuşalım diye bekliyorum, senelerdir…"
9434,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9435,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9436,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9437,Konuk Yazar: Seçil Bozkurt
9438,
9439,"Biz diplomalılar, biz görücü usulü evliliklere kat’i surette karşı duranlar, biz eş/sevgili bulurken gayrimenkullerini ve maaşını asla ağza alamayacak olanlar, biz izdivaç programlarını istihzayla izleyip sosyal medya hesaplarımızın pek yüksek seviyedeki entelektüel paylaşımları arasına bu programlardan videoları “ibretlik” niyetine serpiştirip kendini Esra Erol insanlarının çok uzağında ve dahi “ilerisinde” konumlandıranlar… Cümlemize kötü bir haberim var: Bu programlar bizim birazcık karikatürize hale gelmiş birer yansımamızdan başka bir şey değil. Hatta biraz daha kötü bir haberim var: Bu programlardaki insanlar bizden çok daha samimi, çok daha gerçek olabilirler."
9440,"Esra Erol insanlarının program için hazırlandığı bir saatte “Esra Erol’u Foucault ile Okumak”* diye bir yazıya rastladım. İzlerken beni rahatsız eden pek çok şeyin adını yerli yerince koyan, müthiş tespitler barındıran bir yazı. Ama okurken Esra Erol’a ve o yapıma bir şekilde dâhil olan tüm erkeklere, kadınlara biraz fazla yüklendiğimizi; o yapımın barındırdığı gerçekliğin o stüdyo dışında kalan alanlardaki haline ilişkin ne kadar suspus olduğumuzu bir kez daha fark ettim. Yazının linkine ilk rastladığım yer Facebook. Hadi sadece bu mecra üzerinden gidelim:"
9441,"Bir Facebook hesabı edinmekle bir izdivaç programı için başvuru formu doldurmak arasında sadece birkaç ufak fark var. Birinde yaşınızı, beden ölçülerinizi, hatta mahremiyet konusunda biraz muhafazakâr kaldıysanız neye benzediğinizi tamamen saklı tutma imkânınız var, evet. E ama şimdi yüzlerce arkadaşımızın profillerini incelemeye gerek olmadan da her birimiz biliyoruz ki işler pek de böyle yürümüyor. Kadınlar beden ölçülerine ilişkin yazılı beyanda bulunmakla ya da bir TV programında beş dakika yer edinmekle asla sağlayamayacakları “görsel pazarlama” olanaklarını bu sosyal mecrada sonuna kadar kullanıyor. Erkeklerin iş bilgilerinden ne kadar geliri olduğunu çıkarmak, spor salonunda ayna karşısında verilen pozlardan ne kadar “erkek” olduklarına dair fikir sahibi olmak ve büyük çoğunluğunun en az bir fotoğrafta çaktırmadan ya da alenen sergiledikleri otomobillerinin modeline göre pozisyon almak mümkün. Bir diğer fark, Facebook’ta yaşam tarzınızı izdivaç programlarındaki gibi birkaç cümleyle özetleme kısıtınız yok ve “talibinizi” elinizdeki küçük kâğıda sığdırdığınız üç beş soruyla tanımaya çalışmanız da gerekmiyor. Biraz daha zamana yayılmış şekilde paylaşımlarınız yoluyla anlatıyorsunuz yaşam tarzınızı ve buna uygun beklentilerinizi. Direkt sorular yerine de istediğiniz kadar “yem” atıp taliplerinizi gelen yorumlara göre eleme şansınız var.
Yani ekran karşısında kendinizi müstehzi bir ifadeyle Esra Erol izlerken bulduğunuzda o suratı önce bir toplayıp durup düşünmek lazım. Düşündüğünüzde sizi kurtaranın Foucault bilmek, toplumsal cinsiyet denen şeyden haberdar olmak, kadınlık ve erkeklik rolleri üzerine binlerce yıldır süre giden problemli halleri yeniden üretir ve dahi hep bir tık öteye taşırken “ama ben” diye başlayıp aslında Esra Erol insanlarının ne kadar da “ilerisinde” olduğunuza dair temeli olmayan açıklamalar yapabilmek olduğunu düşünüyorsanız fena halde yanılıyorsunuz! Bizim, burada Facebook örneğinde, yaşadığımız; o programlarda olanın biraz üstü örtülmüş, biraz süslenmiş, biraz daha fazla sosyal sınıfça da meşru kılınmış, samimiyetsiz “üst” versiyonundan ibarettir. Like’ınız bol olsun!"
9442, 
9443,"*Alparslan Nas, Esra Erol’u Foucault ile Okumak"
9444, 
9445,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9446,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9447,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9448,Konuk Yazar: Nebiye
9449,
9450,"Var olmak üzerine her insanın kendi soruları vardır muhakkak. Bir din mensubu olarak var oluşa anlam yüklemek bazen daha kolay görünse de; bir kadın olarak, Adem’in canı sıkıldığı için veya Adem’e oğullar vermek için yaratıldığınızı anlamlandırmak zordur."
9451,"Öğretilen bu din toplum nezdinde çoğunlukla kabul görüyor ise hayattaki tercihleriniz sadece sizin seçiminiz olmaktan çıkabilir. Aileniz, arabalarınız, komşularınız, mahalleniz, sadece bir kez gördüğünüz herhangi bir insan, sevdiğiniz insanlar, arkadaşlarınız, hocalarınız, iş arkadaşlarınız, özetle hayatta muhatap olup olmadığınız diğer tüm insanlar varoluş amacınıza göre size muamele ederler. “Ayaklarını üşütme annecim bak sonra kısır kalırsın”dan başlar ve “Allah biz kadınları erkekler için yarattı, biz onlarla denk olamayız cihat edemiyoruz bile” ile biter."
9452,"Aklımın eksik olmasını dilediğim zamanlar olmadı değil; çünkü akıl, böyle* bir dine mensup olmamın sebeplerini sorgulamaktan çekinmiyordu. Çünkü aklım adil ve merhametli olduğunu ısrarla söyleyen Allah’ın bir insan cinsini diğerine hizmet ve fedakârlık için yaratacağını kabullenmiyordu."
9453,"Dinen eksik olmayı istediğim zamanlar da oldu, çünkü dinim, kayıtsız şartsız itaatin yalnızca kendisine ait olduğunu söyleyen Allah’ın, anne-babaya, kocaya ve Atalar dinine (toplumsal normlara) itaat etmeyi emredeceğini kabullenemiyordu."
9454,"Allah doğru söyleyen** ise o halde insanlar yalancı ve hilesi bol olandı. İnsanlar çıkarlarına göre dini yorumlarken, Allah’ın ayetlerinde tutarsızlık yoktu. Yaratıcı “gözünü çevir bak” diyordu yarattığını işaret ederek, “onda (yaratılmış olanda) bir bozukluk bir eksiklik görecek misin”. Öyleyse eksikliğimizi var eden neydi? Yaratılan bozulmuş ve tüm kadın cinsinin kim veya ne tarafından akılları eksiltilmiş olmalıydı?"
9455,"Allah güç sahiplerini muhakkak imtihan ediyor, peygamberleri bile bundan kaçınamıyor. Zenginden daha çok infak etmesini ister mesela malı olmayana nazaran. Annem ve değerli bir ablam imtihanımın aşağı ve eksik olmayı kabullenmek olduğunu söylediler zaman zaman ama ben Allah’ın bir cinsi böyle lanetlediğine inanamadım. Daha doğrusu bu imtihanda Allah’ı yanlışlayan bir durum vardı, O ayetlerinde daima iki cinsi birlikte aynı imtihanlardan geçirdiğini ifade ediyordu. Elbette bazı farklar vardı ve olmak zorundaydı. Erkekler cihaddan daha çok sorumlu iken kadınlar ise doğurganlıktan sorumluydu."
9456,Peki erkeklerin imtihanı neydi?
9457,"Erkekleri fiziksel olarak (çocuk doğurmamanın da etkisiyle) daha güçlü kılan Allah, aynı zenginleri mallarıyla sınadığı gibi erkekleri de güçleri ile sınıyor olamaz mıydı? Erkeklerin bir imtihanı da, doğurganlığa yatkın beden biçimiyle ve biraz da yetiştirilmenin etkisiyle fiziksel olarak zayıf olan kadına hakimiyet ve üstünlük sağlayıp sağlamayacağı meselesi olabilir mi? Allah ayetinde; “kadın ve erkeği birbirine farklı üstünlüklerle yarattığını” söyler, bir başka ayette ise; “üstünlük takvadadır” der insandan söz ederken. Öyleyse erkeklerin üstünlüğü ve mutlak itaat nasıl söz konusu olabiliyordu?"
9458,"Mesela bir çok dini kitapta duygusallık kadınsal bir durum olarak değerlendirilirken aşağılanır. Oysa Allah Rasulü torununun başını okşamayan, öpüp sevgide bulunmayan bir adama: “Allah sizin kalbinizden merhameti söküp almışsa ben ne yapabilirim” derken aslında erkeksi ve ulvi addedilenden davranışlardan uzak bir tavır çizer. Yani esasında üstünlük ancak Allah’ın işaret ettiği davranış ve hallerdedir. Üstünlüğün sadece bir cinse atfedilmesi âyetlerle çelişmektedir."
9459,"Erkekler, kadınları kendilerinin eşiti bir kul ve insan olarak görmedikleri müddetçe imtihandan başarısız olarak çıkacaklar kanımca."
9460,"Kendimi yıllarca çok sorguladım, bir çok insanın kabullendiği ölçüde eksikliği ve aşağı cins olmayı kabullenmeyi denedim. Her seferinde fıtratıma aykırı buldum bu düşünceyi, ya Allah’a inanmaktan vazgeçecektim ya da çabucak ölmeyi dileyerek yaşayacaktım. Varoluşumun bu denli problem doğurması beni yıpratıyordu. Tüm bunları anlatmam belki başka kadınlar ve kız çocukları da Allah’ı inkar etmeden bu hengameden çıkış yolu arıyorlardır, belki beraber daha çok soruya cevap buluruz diye. Sorunlu olan dinin kendisi değil, dini tekelleştiren ve erkekler çıkarına yapılan yanlış yorumlardır."
9461,"______________________
*İslam dininin kadını yaratılmasından başlayıp ahirette bile fıtratından kaynaklı kötücül (fitne unsuru), eksik ve zayıf bulan yorumu.
**Bkz: Ahzab 4, Al-i İmran 95 vb."
9462,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9463,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9464,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9465,
9466, 
9467,"Binlerce muhtemel cümle arasından özenle bu örneği çıkaran TDK uzmanıyla empati kurmaya çalıştık, lakin olmadı."
9468,İsterseniz bir de siz deneyin:
9469,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9470,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9471,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9472,
9473,"Reçel Blog editörleri, Milliyet Pazar’dan Güliz Arslan ile keyifli bir röportaj gerçekleştirdi. Türkiye’nin önde gelen üniversiteleri ne demek bilmiyoruz ama röportajı ilginize sunuyoruz : )"
9474, 
9475,“Kadın kadınalık önemli”
9476,“Bir grup Müslüman kadınız” diyorlar. Ama “başörtülü bacım” olmadıklarını söylüyorlar. Sitelerinde anneliğin kutsal olmadığına dair yazı da dizilerdeki türbanlı kadınlarla ilgili yorum da var”
9477,"Türkiye’nin önde gelen üniversitelerinde farklı alanlarda eğitim görmüş, 20’li yaşların ortalarında, altı Müslüman kadın; Rümeysa Çamdereli, Fatma Büşra Helvacıoğlu, Huri Küçük, Büşra Eser, Zişan ve Feyza… Geçtiğimiz eylül ayında bir internet sitesi açtılar. “Kadınların ve bilhassa Müslüman kadınların kendi sözlerini söyleyecekleri bir mecra olsun” diye açtıkları bu sitenin adı, Reçel blog, yazar Dücane Cündioğlu’nun bir tespitine atıfta bulunuyor. Cündioğlu 2004’teki bir yazısında geleneksel aile yapısındaki değişimi modern Müslüman kadınların evde reçel yapma pratiğini terk etmesi üzerinden anlatıyordu. Cündioğlu, 2010’daki bir başka yazıda da “İslâmcı kızlara İslâm sosyolojisi türünden lafazanlıklarla vakit kaybetmek yerine önce doğru dürüst reçel yapmayı öğrenmelerini tavsiye etmiştim de bir zamanlar kıyametler kopmuştu” dedi."
9478,"Rümeysa Çamdereli, Fatma Büşra Helvacıoğlu ve Huri Küçük’le buluştum. Siteyi tarif ederken kullandıkları “İsterse çok ciddi isterse tamamen ciddiyetsiz olabilecek, özgür bir platform” tanımının kendileri içinde geçerli olduğunu gördüm; ne zaman çok ağır bir sistem eleştirisi yapacaklar, ne zaman çok can sıkıcı bir konuyla ilgili bir espiri patlatacaklar kestirmek zor. Kendi adıma bu çok entelektüel, çok eğlenceli, çok “kafa dengi” üç kadını tanımaktan büyük mutluluk duydum. Siz de tanıyın isteriz…"
9479, 
9480,Kimsiniz siz? “Bir grup …” Burada boşluğu neyle doldurursunuz?
9481,Fatma Büşra Helvacıoğlu:Bir grup Müslüman kadın.
9482,Ne hissettiriyor bu bir grup Müslüman kadına “reçel yapamayan İslamcı kızlar” ifadesi?
9483,"Rümeysa Çamdereli:Müslüman camiada, özellikle erkeklerin, kadınları bir yerlere konumlandırma çabasının önemli örneklerinden biri o ifade."
9484,Huri Küçük:Gerçekte itibar etmediği bir emeği yüceltme var o ifadede. Üstelik o emeği yüceltirken de başka bir emeği itibarsızlaştırıyor.
9485,“Reçel yapamıyorum ama yazı yazıyorum”
9486,  Aslında reçel yapmaya o kadar da itibar etmiyorlar mı?
9487,Fatma B.H.:Reçel yapan kadını da Trier (Lars Von) konuşamadığı için küçümseyecektir muhtemelen.
9488,"Huri K.:Bir de öyle bir eleştiriki o… Sanki hiç sınıf meselesi olmayan bir toplumda yaşıyoruz. Evde reçel yapmak daha pahalıya mal oluyor. Kadın onun tüpünü, şekerini hesaplıyor…"
9489,"Rümeysa Ç.:10 saat mesai yapan bir kadın eve gelip bir de bunları yapamayabilir. “Evde otursun, yapsın” argümanınında geçerliliği yok. Tek maaşla ev geçindirmenin imkansız olduğu bir hayat yaşıyoruz."
9490,"Huri K.:Kaçımız reçel, tarhana, turşu yapılabilecek evlerde yaşıyor ayrıca? Penceresiz evlerde yaşıyor insanlar, nerede kurutacaksın o tarhanayı?"
9491,Rümeysa Ç.:Kaldı ki taşrada reçel yapmaya devam ediliyor. 70 milyonun 15 milyonu burada diye geri kalanı yokmuş gibi davranıyoruz.
9492, 
9493,  Siz reçel yapabiliyor musunuz?
9494,"Fatma B.H.:Anneannelerimiz reçel yapabilen kadınlardı, annelerimiz yapabiliyor ama yapmıyor belki, ben yapamıyorum. Ama yazıyorum… Yazı da benim reçelim."
9495,"Huri K.:Ben yaparım. Yapabildiğimi görenler şaşırır. Bu da beni sinir eder. Kadın hakları konusunda hassas biri olmak sana şu etiketlerle dönüyor: Sen örgü yapamazsın, çocukları sevmezsin, yemek yapmayı bilmezsin… Arkadaş, ben yemek yapmayı seviyorum ama bunun görev olarak üstüme etiketlenmesinden rahatsız oluyorum! Ama aynı şekilde kadına dair bir şeyler söyleyen biri olduğum için yemek yapmayı sevmeyen kadın etiketinin yapıştırılmasından da rahatsız oluyorum."
9496, 
9497,“Allah’ın bize verdiği hakları geri almaya çalışıyoruz”
9498,  Kendinizi feminist olarak nitelendiriyor musunuz?
9499,"Fatma B.H.:Aramızda feminist olan da var olmayanda… Bu pratikte sıkıntı çıkartmıyor. Feministiz desek, feministten ne anlaşılacağıda belli değil. Bir teyzem var, geçen gelmiş; “Bende artık feministim, erkeklerden nefret ediyorum” diyor…"
9500, 
9501,  Reçel’in siyasi bir karşılığı var mı?
9502,Rümeysa Ç.:Herhangi bir partiye ya da cemaate bağlılığımız yok. Ama apolitik değiliz. Siyasi bir eğilimimizin olmaması çok politik bir tercih aslında. Şahsen yüksek siyasete kesinlikle inanmıyorum. Sivil toplum kuruluşları da (STK) yüksek siyasetin parçası haline geliyor bir süre sonra. Tüm bu kurumsallaşan ve kirlenen şeylerin dışında bir şey yapmaya çalışıyoruz biz.
9503,Huri K.:İşyerinde kreş hakkı gibi bir konu için politik bir çaba gösterilir belki ama kadın olmakla ilgili bir mücadele yürüteceksem STK’dan ziyade annelerle kurulan yoldaşlığı daha çok önemserim.
9504,Rümeysa Ç.:Sığınma evleriyle ilgili imza kampanyasına katılmak gibi şeyler yapıyoruz zaten. Ekibin bir kısmı Kadına Şiddete Karşı Müslümanlar İnisiyatifi’ne üye.
9505, 
9506,  Cumhurbaşkanı’nın “Benim başörtülü bacım” diye bahsettiği gruba girmiyorsunuz…
9507,Rümeysa Ç.:Girmiyoruz.
9508, 
9509,"  Yine de, Müslümanlığınızı vurgulamaktan kaçınmadığınız için sizin eleştirilerinize sözgelimi benim eleştirilerimden daha çok kıymet veriliyor mudur İslami camiada?"
9510,"Rümeysa Ç.:Kesinlikle başını örten kadınlar daha kolay kabul görmüyor. Biz bir şey söyleyince anında “edepsiz” oluyoruz, marjinalize ediliyoruz. Eskiden biz de homojen olduğumuza inanıyorduk. Üniversite kapılarında beraber mücadele ediyorduk çünkü. Ne zaman ki üniversiteye girdik, herkes kendi köşesine çekildi."
9511,  Kadınlıkla ilgili savunduğunuz şeylerle Müslümanlığın çatıştığı durumlarda ne yapıyorsunuz?
9512,Fatma B.H.:Biz Allah’ın bize verdiği hakları geri almaya çalışıyoruz. O yüzden çatışma olduğunu çok düşünmüyorum.
9513, 
9514,  Kürtaj mesela? Yasaklanmasına karşı olduğunuz ama kişisel olarak da doğru bulmadığınız bir şey belki…
9515,Rümeysa Ç.:O da bir kadınlık durumu ve bunu savunan kadınlar var. Bunu görmezden gelip “Kadınlığın bütün hallerini ortaya koyacağız” demek saçma olur. Kendimde asla tercih etmeyeceğim bir şey. Ama devletin çocuk engelliyse kürtaj hakkını vermesinin de çok ikiyüzlü bir şey olduğunu düşünüyorum.
9516,Huri K.:Bazı mağduriyetleri göz ardı edip kürtaj yasağını savunmak üst perdeden bir tavır gibi geliyor bana. Tecavüze uğrayıp çocuk doğurmak zorunda kalan kadınlar var…
9517, 
9518,"“Başındaki örtüyü çıkart, öyle yaz diyen ibretlik yorumlar da var”"
9519, 
9520,  Dışarıdan gelen yazılara ya da yazıların altındaki yorumlara müdahale ediyor musunuz?
9521,Fatma B.H.:Hiç katılmadığımız halde yayımladığımız yazılar oluyor.
9522,"Rümeysa Ç.:Şimdi anneliğin kutsal olmadığına dair yazılar var ama ileride anneliğin kutsal olduğuna dair yazılar da olabilir. Ama “Başındaki örtüyü çıkart, bunu öyle yaz” gibi bir yorumu “Bu ibretlik bir yorumdur” diye notumuzu koyarak paylaşıyoruz."
9523, 
9524,  Başka ne gibi tepkiler geliyor?
9525,"Fatma B.H.:“Siz evleniyor musunuz ya?”, “Bir feministe evlenme teklifi edeceksem ne yapmam gerekir?” gibi şeyler yazanlar oluyor."
9526,"Rümeysa Ç.:“Okudum, kendimi çok rahatsız hissettim. Ben de yapıyorum bunu, düzelteceğim” diyen erkekler de var."
9527, 
9528,  Farklı görüşteki kadınların yazılarına yer veriyorsunuz ama sizinle aynı şeyi savunsa da bir erkeğin yazısına yer vermiyorsunuz değil mi?
9529,"Rümeysa Ç.:Evet, şu an için vermiyoruz. Bu konuda da editörler olarak aynı düşünmüyoruz. Bence erkeklerin sözlerini söyleyebileceği çok fazla platform var. O yüzden onların kendilerini ifade etme pratikleri çok gelişmiş. Kadınlar yazı yazma konusunda kendilerini baskılıyor. Kadınların yazmaya cesaret edebilmesi için o kadın kadınalık önemli. Erkekler de isterlerse yazılara yorum yazabiliyorlar."
9530, 
9531,"“Bu rahatlığın zekatını vermek, daha çok çalışmak istiyoruz”"
9532, 
9533,  Nasıl bir ortamda yetiştiniz siz…
9534,"Fatma B.H.:Babam da abim de aktif olarak politika yapmış insanlar. Hayat tecrübelerine saygım var ama benim politik görüşlerim onlarınkinden farklı. Bunlardan dolayı sert kavgalar yaşadığımız oldu, hâlâ belli şeyleri, eve geç gitmemi falan sorun edebiliyorlar. Öte yandan, annemle de farklı düşünürüz ama özel bir ilişkimiz vardır. Bunun bir kısmı benim kadın dayanışmasına verdiğim önemden de kaynaklanıyor tabii. Kavga da ederiz ama hep de kollarız birbirimizi."
9535,"Huri K.:Benim annem bana “evin erkeği” gözüyle bakıyor kimi zaman. Kütüphanede geç saatlere kadar çalıştığımı biliyor, gece geç gelmemi sorun etmiyor. Bir yandan da  hayat tecrübesinden dolayı toplumsal cinsiyet rollerine farklı açıdan bakabiliyor.
Bir dini sohbette kocaya itaatle ilgili bir şey duyduğunda “Ne diyor bunlar ya?” diyen bir kadın."
9536,"Rümeysa Ç.:Ben rahat bir ailede yaşadım. Erkek kardeşimden daha rahat büyüdüm. Sonra da bana her konuda destek olan bir adamla evlendim. Hepimiz görece rahat ortamlarda büyüdük. Bu rahatlığın zekatını vermek, daha çok çalışmak istiyoruz."
9537, 
9538,“Kahkaha atmamanın başörtüsüyle ilgisi olmadığını gördüm”
9539,"  Müslüman-Ak Partili erkeklerden “Kadın-erkek eşit değildir”, “Kadın herkesin içinde kahkaha atmayacak”, “Annelik dışında kariyeri merkeze almamak gerekir”, “Hamile kadının sokakta gezmesi doğru değil” gibi açıklamalar duyunca ne yapıyorsunuz?"
9540,"Rümeysa Ç.:Bir kısmını kale bile almıyoruz, bir kısmıyla dalga geçiyoruz. Bir kısmı için de oturup ciddi bir yazı yazıyoruz."
9541, 
9542,  Hangilerini ciddiye alıyorsunuz?
9543,Rümeysa Ç.:Bize değenleri…
9544, 
9545,"Sizin Bülent Arınç’ın kahkaha açıklamasıyla ilgili bir yazınız var mesela.
"
9546,O size değen bir şey belli ki. Çok etkileyici bir yazı. “Tek kahkahayla ‘başörtülü bacı’dan ay savaşçısına dönüştüm” diyorsunuz…
9547,"Rümeysa Ç.:Kahkaha benim lise travmamdı. Okulda tek başörtülü bendim. Her şeyi maksimum Müslümanca yapmam gerektiğini düşünüyordum; kahkaha atamazsın, sakız çiğneyemezsin… Çok çılgın bir arkadaşım vardı. “Sen niye kasıyorsun?” demişti bir gün. Onun sayesinde kahkaha attım, yolda şarkı söyledim… Sonra feminist okumalarım da destekledi bu değişimi. Kahkaha atmamanın başörtüsüyle çok da ilgisi olmadığını gördüm. Müslüman olmayan kadınlar da benzer baskılar hissediyor. Aslında bu tarz açıklamalar bu hükümete has bir şey değil, neredeyse her dönemde bunlar olmuş."
9548,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9549,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9550,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9551,Yazar: rumeysa ç.
9552,
9553,"Evleneli 2,5 sene kadar zaman oldu. Evlilik için gerekli belgeleri verirken kimse bana soyadımla ilgili nasıl bir tasarrufum olduğunu sormadı (şaşırdım mı, hayır!). Ama sonrasında nüfus cüzdanımı alırken “kızlık” soyadımı (o da ne demekse) da kullanmak istediğimi belirttim. Eşimin de izni alınarak (!) bu isteğim kabul edildi ve 25 karakter uzunluğundaki ismimi (sadece resmi belge ve evraklarda olmak üzere) kullanmaya başladım."
9554,"Bu aşamaya kadar her şey doğalında olmuştu, sanki zaten hep böyle olması gerekiyordu. Tabii ki ben “kendi” soyadımı kullanacaktım, bunda ne vardı ki? Ama yakın zamanda zihnimde, bana durumun pek de böyle olmadığını hatırlatan, geçmişten bir görüntü oluştu. Sene 2007. Yaklaşık 5 senedir gitar çalıyorum, Boğaziçi’ni kazanmışım, folklor kulübüne gidip gelip gitar topluluğunda çalma hayalimi gerçekleştirmeye çalışıyorum, bir yandan da elektrik gitar çalma fikrine gittikçe yakın hissediyorum. 2007 senesinde çıkardığımız “Hepimiz” isimli gösteriye çıkmak – ki gösterinin ismi Hrant Dink’in ölümü sonrasında acıklı olsa da bir şekilde hayatımıza girmiş, ortak hareket etme, birbirinin derdini anlama mücadelesinde her adımda anılır hale gelmişti – tüm bu çabanın bir ürünü olarak çok heyecan vericiydi. Ama o heyecan o kadar uzun sürdürülmedi 2007 senesi için. Asıl manşeti ‘Boğaziçi’nde Tuhaf Şov’ olan şu haber tüm hevesimi, isteğimi benliğimden söktü attı, en dertlisinden 3-4 ay geçirmeme neden oldu."
9555,"Beni dertlere salan, sadece gazete manşetlerinin acımasızlığı, kendimi kullanılmış hissetmek değildi. Babam o dönemde şehir dışında bir üniversiteye kendi isteğiyle “sürgün” olmuştu. Ondan önce görev yaptığı İstanbul üniversitesinde rektörü Kemal Alemdaroğlu “türban” konusundaki “hassasiyetiyle” – ve sonrasında da onlarca yolsuzluğuyla – tanınan bilinen bir adamdı. İstanbul Üniversitesi’nde başörtülü bir şekilde akademinin bir parçası olmaya izin vermek şöyle dursun, eşi başörtülü olanları da teker teker üniversiteden atmanın bir yolunu bulmaya çalışıyordu bu adam. Diğer üniversitede de pek durumlar farklı değildi tabii… Peki şimdi bu haber de babamın başına iş açar mıydı? Babamla aynı soyadını taşıyor olmak, ailenin tamamı için böyle bir tehlikeye neden olmuş olmak kafamdan tonlarca kaynar su döktü. Ya babamın “türbanlı” bir kızı olduğunu öğrenir, bir yolunu bulur, onu görevinden uzaklaştırmaya çalışırlarsa? O an hatırlıyorum, içimden “Evlensem de soyadım değişse…” dediğimi. Çok şükür böyle bir şey olmadı, ama benim soyadıyla ilişkim uzunca bir süre böyle kaldı. Her hareketimi bir şekilde kontrol altında hissettim senelerce."
9556,"Tamam ben ve benimle yaşıt Müslümanlar 28 Şubat “efsanesini” yaşamadı (bkz. 1997’de 8 yaşında olmak). Ablalarımız abilerimiz kadar acı çekmediğimiz için de zaten hiçbir zaman pek sözümüzün önemi olmadı. Ama işte biz de 18 yaşında da olsa çocukça dertleri dert edinip büyüdük. Yeri geldi lise kapısında Süpermenvari hareketlerle başımızı açtık, yeri geldi başımızda örtü olmasa da hocaların hakaretlerine maruz kaldık, haksızlığa uğradık. Ama her şey gizli kaldığımızda, kabuğumuza çekildiğimizde bir şey ifade etti. Ne zaman ki o kabuktan dışarı çıktık, “biz buradayız” dedik, o zaman hem kendimizin hem de etrafımızdakilerin başına dert olduk. İşte bunların hepsi kadın olmak…"
9557,"Şimdi biliyorum ki soyadı falan değil önemli olan. Beni diğer Rümeysa’lardan ayırması dışında benim için hiçbir misyonu yok. Resmi evraklara imza atmaktan başka zamanda da pek gündemime girmiyor. Ama bunun için kimseye teşekkür edecek halim yok, çünkü biliyorum ki eğer isterse koltuk sahipleri yine bana soyadım yüzünden başına bela açacağım insanları hatırlatacak bir şeyler bulacak. Gitar çalmaktan, bir yerlerde yazmaktan, doğru bildiğini söylemekten, kendi başına açtığından çok başkalarının başına açtığın beladan korktuğun zamanlar bitti mi hiç emin değilim. Keşke bu “rahatlıklar” bir lütuf haline gelmese. Keşke ne düşünürse düşünsün başına bir şey gelmeyeceğine emin olduğumuz çocuklar yetiştirebilsek. Keşke…"
9558,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9559,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9560,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9561,
9562,"(Bayan Yanı dergisi, Ocak sayısından)"
9563, 
9564,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9565,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9566,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9567,Yazar: Huri
9568,
9569,"Sisli bir sonbahar günü ayrılıyoruz yayladan. Yürüdüğümüz patika yoldan dağın öbür yamacına geçmeden yaylanın üstüne büsbütün sis çöküyor ve tezek yapıştırılmış duvarları, gri sac çatıları ile küçük yayla evleri görünmez oluyor. Elim elinde yürüyoruz. Dağlar tepeler aşıyoruz. Patika yolları bitirip nihayet araba yoluna ulaşıyoruz. Koca koca tepelerde, çam ormanları arasından karanlık mağaralar ağzını açıyor gün ışığına. Her bir mağara ile ilgili cinli- perili, altınlı-mücevherli bir masal anlatıyor. Gözlerim mağaralarda, kulaklarım onda heyecanla dinliyorum. Neden sonra öyle bir yere geliyoruz; yol çalışması var, her yer çamur. Masallar orada kalıyor. Artık tek derdimiz çamurların içinden doğru adımları atabilmek. Ben fantastik yolculuğun içinden çıkıp ağlamaya başlıyorum eteğim çamur oldu diye. Yavaşça eğiliyor, elleriyle gözyaşlarımı siliyor. “Birazdan güneş açacak ve eteğindeki çamurlar kuruyup dökülecek, ağlama” diyor."
9570,"Sonra bir sis de zihnime çöküyor ve hikayemin devamını pek anımsayamıyorum. Sekiz yaşındaydım henüz. “Babalık” meselesinin bu hikayeden ibaret olmadığını öğrendiğimde ise on sekiz yaşında. Üniversiteye ilk başladığımız yıl, bir arkadaş kaldığı yerin sorumlusundan şikayet ederken bir an “baba gibi” dedi. “Nasıl yani?” dedim. “Sürekli yapma, etme der gibi” diye cevap verdi. Arkadaşımı tanıdıkça bu cevabın neye tekabül ettiğini daha iyi anladım. Babaları ile sorunları olan arkadaşlar olmuştu çevremde. Ama ben bunun başlı başına bir “devlet” olduğunu bu yaşta böyle bir karşılaşma ile idrak ettiğim için üzülmüştüm. Aradan yedi yıl geçmiş. Şimdi o arkadaşa da dönüp sorsam eminim o da o zamandan daha farklı bir şey söyleyecek babalığa dair."
9571,"Gözlemlerim, çeşitli tesadüfler, tanık olduğum deneyimler başka başka baba figürleri gösterdi bana. Kız kardeşlerinin ezilmişliğine üzülüp kızını kimseye ezdirmeyen baba da gördüm, kızının yapıp ettiğine zerre itibar etmeyen baba da. “Ben kızımın her şeyinden haberdarım” diyerek kızına tanıdığı özgürlük alanı ile övünürken aslında kontrol mekanizmasını nasıl sağlam kurduğunu gösteren baba da gördüm, diğer yandan kızını temiz dövdükten sonra odaya kilitleyen baba da. Ne kadar iyi baba olduğuna, hatta Türk toplumunun böyle babalıklara hazır olmadığına dair demeçler veren orta sınıf babalardan bir tanesini tüm Türkiye gördü. Ancak bu baba başlı başına başka bir yazının konusu."
9572,"Meral Okay da Yeditepe İstanbul dizisinde oldukça duygusal bir baba kız hikayesi anlatmıştı. Gülşen babasının baskına dayanamayıp peşine takılan, adını bile bilmediği o çocukla kaçar bir gece. Bıraktığı mektubun son cümleleri kocaya kaçma meselesinin bazen ne’den kaçış olduğunu gösterir:"
9573,"
“Nereye gittiğimi, kime gelin olduğumu bilmiyorum. Belki de senden de zalim bir adamın karısı olacağım. Ama olsun diyeceğim, babam değil ya eziyet eden.”"
9574,"Aslında bir şeyi unutmamak gerek. İzleyenler hatırlayacak; emekçi bir adamdır Gülşen’in babası Sabri usta ve doğru bildiği, yapabileceği en iyi babalığı yaptığını düşünmektedir, üstelik kızlarını da çok sevdiğini görürüz dizinin ilerleyen bölümlerinde."
9575,"Bu anlattıklarımı ya da başka benzer hikayeleri duyduğumda kiminin varlığı kiminin yokluğu sınav diyebiliyordum sadece bir kaç yıl önce. Evet sırtına yüklenen yükü, beraberinde gelenle birlikte -acı, nefret, öfke, hüzün, ağrı, sızı neyse- taşıyabiliyor insan. Ama her insanın, kaç yaşında olursa olsun, birazdan güneşin açacağını haber verecek merhametli, dostça bir sese ihtiyacı vardır. Merhamet üzerinden analık mefhumu yüceltiliyor ve bu blogdaki bazı yazılar da bunu yapmadığı için eleştiriliyor ya aslında merhamet babalara da çok yakışıyor."
9576,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9577,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9578,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9579,  
9580,Şimdi haberler.
9581,İstanbulda gerçekleştirilen anma etkinliğine sıradan insanların ilgisi büyüktü.
9582,"Her sene olduğu gibi bu seneki anmaya da, başörtlülerin katılımı sembolik düzeyde oldu. Ulusal Başörtülüler Birliği Genel Sekreteri ve Başörtülüler Odası İstanbul Şube Başkanı, meydana çelenk bırakarak tüm İslam alemini temsilen anmada yer aldılar."
9583,"Başörtülü temsilciler; “Cesaretinizden dolayı sizi takdir ediyorum“, “Bizi yalnız bırakmadığınız için teşekkürler“,  “Türkiye’nin aydınlık yüzü sizlersiniz” şeklindeki tebrikleri kabul ettikten sonra; “Birlikte bir fotoğraf çekilebilir miyiz? Sizlerin de burada olduğunuzu görsünler” diye haykırarak kendilerine doğru koşan sevgi dolu kitleyi atlatmak için arka kapıdan çıkartılarak meydanı terk ettiler."
9584,"Bu esnada, meydanın diğer ucunda görülen ve “Kimi tebrik ediyorsun lan sen? Ben her yıl buraya geliyorum!” şeklinde bağırdığı belirtilen saldırgan bir başörtülü; fotoğraf makinaları ile etkisiz hale getirildi. Anma sonrası valilik tarafından yapılan açıklamada, alanda başka başörtülerin de görüldüğüne dair iddialar kesin bir dille reddedildi."
9585,Haberleri dinlediniz.
9586, 
9587,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9588,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9589,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9590,Konuk Yazar: Bahar Kılınç
9591,
9592,"Küçük bir çocukken büyüdüğünüzde ne olmak isterdiniz? O zamanlar sırf büyümeye odaklandığım için ne olacağım ayrıntıydı benim için. Büyümeye ve büyükler gibi davranmaya takmıştım kafayı. Daha okuma yazmayı sökmemişken büyüklerin nasıl çay içtiğini inceler, onları taklit ederdim. Bir yudum alıyorsun ve sonra çayı yavaşça yerine koyuyorsun, bir süre bekliyorsun ve yine yavaşça çaya uzanıp bir yudum alıyorsun. Çayın tadı daha güzel olmuyordu ama ben onu içerken büyük oluyordum."
9593,"Büyük olmayı çok istiyordum çünkü her ebeveyn gibi benimkiler de koca bir hayatı büyümeye ertelediler. Büyüyünce anlarsın. Çocuklar tek başına bu saatte dışarı çıkamaz. Çocuklar kahve içmez. Çocuklar çayı o kadar demli içmez. Çocuklar bu kadar geç yatmaz. O film büyükler için, çocuklara göre değil. Birey olmak için büyük olmak lazım fikrini kavradığım andan itibaren bana her kapıyı açacak o büyük yaşımı bekledim."
9594,"Liseye başladıktan sonra büyüme hayali tek başına sıkıcı oldu. “Büyük adam olacağım ben” dedim. Edebiyat öğretmenimiz, edebi bir metin olarak mektup konusunu işlerken seçtiğimiz birine mektup yazmamızı istediğinde ben, 35 yaşındaki Bahar’a yazdım. Büyümenin getirdiği sorumlulukların ve zorlukların farkında olmayan pembe gözlüklü bir kız değildim sadece hata da yapacak olsam bunu yapabilme ve ardından, yaptığımdan pişman olabilme özgürlüğümü istiyordum. Aldığım karar için insanlardan izin aldığım yaşı değil, onlara danışacağım yaşı bekliyordum."
9595,"Bir gün geldi annem her şikayetine “Büyüdün artık çocuk gibi davranmayı bırak.” benzeri cümleler eklemeye başladı ve tam da o günlerde (yaş 19) anneme yurt dışına seyahate gitmek istediğimi söyledim. Tüm parayı çalışıp kazanacaktım, pasaport işlemleri için de onları rahatsız etmeyecektim. Onlardan hiçbir yardım istemiyordum. Bir süreliğine uzaklaşmalıydım, belki kaybolmalıydım, ne istediğimi bulmalı ve istediğim şeyleri yapabilecek gücüm olduğunu keşfetmeliydim. Bunları çok zayıf düşmüş bir anımda anneme anlattığımda “Kız başına hiçbir yere gidemezsin.” dedi."
9596,"Ne yani istediğimi yapabilmek için büyümek yetmiyordu da bir de erkek mi olmalıydım? Meğerse o ayrıntıyı tamamen kaçırmışım. Hatta o kadar kaçırmışım ki “Büyük adam olacağım ben.” derken ki o adam kelimesi hiç irrite etmemiş beni, yaşayacaklarım hakkında ipucu verememiş. Gayet ataerkil kodlarla işlenmiş bir ailede büyümüştüm ama nedense büyümeye o kadar odaklanmıştım ki kız olduğumu tamamen unutmuştum."
9597,Annemin şikayet ederken “Evlenecek yaşa geldin ama çocukluk yapıyorsun” dediği de olurdu. Büyümek evlenmem için yeterliydi ama gitmem için değil.
9598,"Mantıksız bir insan değildim, o yaşıma kadar annem babam hatırlatmadan da kendimi tehlikeye atmamak için neler yapmam/neler yapmamam gerektiğini biliyordum. Onlar da biliyordu. Fakat dünya kadınlar için ekstra tehlikelidir, bunu da biliyorlardı."
9599,"21 yaşındayım, büyümeye devam ediyorum ve bir yaştan sonra büyümek kelimesini değil yaşlanmak kelimesini kullanacağım ama dünya benim için her zamanki kadar tehlikeli kalacak. Gidemediğin yer senin değildir cümlesi bir kadının şu dünyada sahip olabileceği daracık alanları fısıldıyor bize. Gidemediğim dünya benim değil ve ben kendimi aslında çok da gitmek istemediğime ikna etmeliyim. Fakat ben ikna edemedim kendimi. Murakami’nin “Kafka Sahilde” kitabındaki esas karakterin “Madem ki 15 yaşında bir erkek çocuğum, o zaman dünyadaki en güçlü 15 yaşındaki çocuk olmalıyım.” Demesinden etkilendim ve “Dünyadaki en güçlü 19 yaşındaki kız” olmak için kick boksa başladım. Fakat kendimi yaraladım ve dinlenmek için verdiğim uzun aradan sonra bir daha dönmedim. Dünyadaki en güçlü kız olmak istemiyordum sadece bu dünyanın benim için erkek kuzenim kadar güvenli olmasını istiyordum."
9600,24 yaşında bir genç kızın yanına akşam sokağa çıkarken 13 yaşındaki erkek kardeşinin verildiği duyunca çok sinirlenip “Ufacık çocuk mu koruyacak seni? Bu resmen güvensizlik” diye isyan etmiştim ama aynı kız bana geçenlerde kardeşiyle sokakta yürürken sataşmaya kalkışan bir adamın kardeşini fark edince geri çekildiğini anlattığında dakikalarca karşımdaki duvara boş boş baktım.
9601,"Sevimli bir büyüme hikayesi diye okumaya başladığınız bu yazı yalnızca bir slogan aslında, tek bir cümle;"
9602,"DÜNYA YERİNDEN OYNAR, KADINLAR ÖZGÜR OLSA!"
9603, 
9604, 
9605,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9606,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9607,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9608,Yayını kaçıranlar için:
9609,
9610, 
9611, 
9612, 
9613, 
9614,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9615,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9616,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9617,Yazar: Huri
9618,
9619,
9620, 
9621,"Bir kadınla bir erkeğin şakadan atışmasının nerelere varabileceğini izlediniz sayın seyirciler. Son hamleyi yapanlar epey eğlenmiş görünüyorlar. Altın gününü kadın dayanışması sanmak, ne büyük saflık… Ancak mangal, Nuri Alço ve gazoz esprisinden oluşan resimdeki erkek dayanışmasında hepimiz hemfikir olabiliriz sanırım."
9622,"Bir şakaya da erkek dayanışması falan diye mi bakacağız, bir şakanın da üstüne bu kadar gidilir mi? Evet öyle bakacağız, evet bu şakanın üstüne gideceğiz! Çünkü  bu şaka öyle masum falan değil. Kaldı ki bunun arkasına sığınarak her istediğinizi  söyleyemezsiniz. Buradaki şakada muhataba ne ile meydan okunduğu ortada, bu noktada yapılan, şakadan öte, haddini aşmaktır artık."
9623,Nihat Doğan’ın “benim olmazsan taciz ederim” şarkısı kadar çiğ ve saçma olmuş Beyaz’ın yaptığı. Maalesef güldürmedi…
9624,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9625,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9626,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9627,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9628,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9629,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9630,
9631, 
9632,"“Aşkın ve muhabbetin ne zaman geleceği belli olmaz, geldi mi insanı çarpar.”"
9633, 
9634,"Davutoğlu, evlenmek isteyenlere çeyiz desteği vereceklerinin müjdesini işte böyle verdi ve kalbimizi eritti!"
9635,"Bu düşünceli hareketinden dolayı, yufka yürekli devlet babamızın tonton yanaklarından sıkıyoruz. Fakat, arada bekar çocuklarını da hatırla, olur mu babişko?"
9636, 
9637,Bu da Reçel’den olsun:
9638, 
9639,
9640, 
9641,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9642,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9643,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9644,Yazar: Büşra Eser
9645,
9646,"Bağcılar-Kabataş tramvayında, Fındıkzade civarında bir yerdeyiz. Her zamankinin aksine boş bir tramvay, ayakta gidiyorum. Durakta tramvaya uzun boylu orta yaşlı bir adam kapının dibinde duran ve kendisinden bir hayli kısa olan kızın kafasına sertçe çarpmış olmasına hiç aldırmadan hızlıca vagona biniyor. Adamın istifini bozmayışı kız dâhil hepimizi şaşırtsa da, kız bizden çabuk kendine geliyor. Hafif yüksek bir sesle soruyor: “Naapıyorsunuz siz beyefendi!!?” Adamsa bunun üzerine kıza doğru birkaç adım yürüyerek daha da yüksek bir sesle cevap veriyor: “Bana bak benim asabımı bozma kes sesini, alırım ayağımın altına.” "
9647,"Böylece aralarında kavga başlıyor, ikisinin de sesini yükselttiğini ve adamın “Ulan şerefsiz ne vurcam ben sana, ben mi vurdum sana…” dediğini hatırlıyorum. Derken, adamın biri müdahele ediyor. “Abicim yapılır mı öyle, bayandır o, azıcık alttan al, hem bayanlara öyle laflar edemezsin…”  "
9648,"Kız da (benim gibi) adamın bu sözlerle destek mi köstek mi olduğunu anlayamamış olsa gerek, adamla arasına eliyle perde çekiyor, kendisi konuşmaya devam ediyor. Bu sefer adam kızın üstüne daha çok yürüyor, dip dibeler, üzerine doğru eğiliyor, ağızlarının arasında 1-2 cm ancak var. Amacı o kadar bağırdığı, yaygara çıkardığı, “yakarım-yıkarım” havalarına girdiği halde, sindiremediği kızı bu sefer bu şekilde taciz ederek susturmak. Burada “Adam sapık kadını taciz ediyor” gibi bir şey yok. Meselenin sapıklıkla, cinsel dürtüyle ilgili değil. Adam o sırada alttan şunu diyor: “Hiçbir şey yapamazsam seni bu yolla sustururum, benim senin dibine girmem, üzerine eğilmem, bana bir şey yapmaz; ama sen bundan kaçarsın, sinersin. Böyle de seni alt ederim.”  (Çifte ahlaklılığın ne kadar çok biçimi var di mi?)"
9649,"Kız yine de geri adım atmayınca, bu sefer adam bir anda duygusallaşıyor: “Sen benim kızım yaşımdasın, neden vurayım ben sana?” Adamın bu cümlesinden sonra tam olarak ne dedim, ne yaptım hatırlamıyorum, sadece “Madem kızın yaşında neden üstüne eğildin, dibine girdin de konuştun, neden normal konuşmuyorsun?” gibisinden bir şeyler diyerek bağırdığımı hatırlıyorum. Bir önceki müdaheleci adam “Gel abi bu kadınlarla da hiç tartışılmaz.” minvalinde bir şeyler söyleyerek adamı geri çekiyor. Diğeri ise kendisine verilen tepkiden şaşırmış halde diğer vagona doğru giderek uzaklaşıyor."
9650,Arka koltuklardan görmediğim birileri olay üzerine tartışmaya başlıyor:
9651,-Hanfendi çok haklı ama doğru söyledi….
9652,-Ama kadınlar da her zaman biz erkekleri sapıklıkla suçlamamalı…
9653,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9654,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9655,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9656,Konuk Yazar: Su Zan
9657,
9658,"Başkasının hayatını dert edinmek insanlardaki sorumluluk bilincinin gelişen tek yönü olsa gerek. Hangi okulu kazandın, niye kazanamadın koskoca bir sene kaybettin, ayy orası yerine bi sene kaybetseydin de düzgün bişi kazansaydın bari, ayy o da bi meslek tabi, nolcaksın sen şimdi bitirince, devlete girebiliyo musunuz,  stajı nerede yaptın, ne zaman mezun oldun, niye işe başlamadın, nerede işe başladın, sigortan var mı, ne kadar maaş alıyorsun, yemek yol içinde mi, bulamadın mı kız birini, bak iyiler ilk senelerden kapılır açıkta kalırsın, gördün mü bak okuyo diye gönderdik koca bulmuş da gelmiş, evlendiniz de bize davetiye gelmedi, o gelinlik neydi öyle, bi fotoğraf göndermediniz, evlenenli üç ay oldu daha evinizi göremedik, çocuk düşünmüyor musunuz, çalış çalış nereye kadar… ve daha binlercesi. İnsanlara karışma hakkını biz veriyoruz belki de güler yüzümüz ve anlayışlı hallerimizle. (Gerçi bazılarının gereksiz cüretkarlığı her türlü nezaket kuralını temelinden sarsar durumda.) Lakin konuşmadan önce kendi çocuklarınıza, kendi ailenize bir bakın gözünüzü seveyim. Herkesin imtihanı kendine diye bir laf duymadınız mı? Ulu orta konuşulur hale getirdiğiniz her mevzu sonra dönüp dolaşıp toplum ahlakının bozulması ve olağanlaştırılan sapkın hallere dayanıyor.  Siz elalemin daha büyük eve çıkalım kavgası yüzünden üç çocuklu aileyi dağıtmasını sakız haline getirirseniz başkası da günü gelir sizin anneliğinize laf söyleyebilir."
9659,"İşin bir de başkasını yüceltip kendini ezik göstererek övgü almaya çalışma taktiği var. “Ay bak onların toprağı var ben dört duvar arasındayım. Benim babam köy ağasıydı ömrümüz iş yaparak geçti kendiminkilerle beraber yirmi çocuğa baktım ben, on beş yaşımda gelin oldum.”  cümleleri ile “Köylülere bak şehirde nasıl yaşayacaklarını bilmiyorlar benim ömrüm şehirde geçti. Bizim ailemizde herkes vicdanlıdır, oturmasını kalkmasını bilir.” cümlesi arasındaki geçiş hızı speedy gonzales’te yoktur. Bu mantık kaymalarını yaşayan insanların bilinç sağlıklarını nasıl koruduklarına dair hiçbir tez üretemiyorum artık."
9660,"Bu klasik girizgah sonrasında kişisel tecrübelerimden yola çıkarak hepimizin aklını kurcalayan sorular yığınını dökeceğim önünüze. Okuldan mezun oldum babam çalışmamı istemedi, onunla girdiğim mücadelenin sonunda yüksek lisansa başladım bu seferde iş bulamayışım sorun oldu. İş buldum bu sefer de “ayy en azından evde oturmuyorsun” denildi. Kardeşimin arkadaşları evlenip çocuk sahibi olmaya başlayınca darısı başınalar yerini “elini çabuk tut artık”a dönüştü. Evde oturup kah kursa gittiğim, kah free lance çalıştığım dönemlerde toplumsal baskının da etkisiyle kendimi soktuğum bunalım hallerinden çıkmaya çalıştıkça içine gömülüyordum. Gereğinden fazla okumuş, piyasa için eğitimi fazla tecrübesi eksik, çevrem için çabalayıp sonucu alamamış, arkadaşlarım için hayatının düzenini oturtamamış, kendim için ise yapmak istediği bir sürü şey olup düşünmekten eyleme geçemeyen biriydim. Gerçi hala daha öyleyim."
9661,"Benim liseden mezun olduğum hafta bir arkadaşım evlenmişti. Şimdi üç çocuğu var ve ben vefasızlık yapsam dahi beni aramaktan, dua etmekten asla vazgeçmez. O evlenirken bazıları ah tüh vah ederken annem “Hayat şartlarına bakınca kardeşlerine bakacağına kendi çocuklarına baksın.” demişti. Benim için durum bu kadar basitti herkes okumak, evlenmek, çocuk doğurmak, yemek yapmak, gezmek, bilmek vs. zorunda değildir. Hayat şartları, aile etkisi, toplum standartları, tercihler ve daha birkaç şey sizi bulunduğunuz pozisyona getirebilir. Tabi ki genel kabullere göre insanlara işlenmiş bir hayat gidişatı vardır fakat bunlar birebir gerçekleşmediğinde insanlara çektirilen bu zulme anlam vermek mümkün değil. Tabi bu sırayı gerçekleştirenlerin içten içe sahip olduğu gurur da batan laflar sayesinde  kendini gösteriyor."
9662,"Şimdi gelelim sorular yığınımıza. İyi niyetimizi önümüze alarak bakarsak sizce babamın arkadaşının benim aldığım maaşı öğrenmek ile ne gibi bir kazancı olacaktır? Bana iş bulmaya girişen arkadaş eşrafından neden daha sonra hiç ses çıkmıyor? Benim kazandığım okul, kaldığım yurdun aylık ücreti, mezun olduğum tarih komşu teyzenin kaynını neden alakadar ediyor? Aile büyüklerimiz örnek göstermek için seçtiği o parlak elalem evlatlarını pazardan ithal olarak mı seçiyor? Bizi överken yüzlerindeki o memnuniyetsiz ifade ve gereksiz abartılı sevgi sözcüklerinin yapmacıklığından haberdarlar mı? Bir taraftan başkası için mutlu olmamız gerektiği öğretilirken diğer taraftan neden mutlulukları analiz ederek parçalamak derdindeyiz? Biz kendi mutluluğumuzdan toplum adına, din, aile ya da büyük değerler adına ödün verirken bunlara takılmayıp “başarı” denen şeye ulaşanlar neden alkışlanır ve bize serzenişler kalır? Bunlar gibi binlerce soru işte."
9663,"Şimdi ben gereğinden fazla okumuş, iyi niyetle baktığından emeğinin üzerine basılmakta bir beis görülmeyen, insanlar samimiyeti koz olarak kullanmasın diye mesafe koyduğu için sert olarak addedilen, sizinle muhatap olacağıma hiç bu işe girmem deme özgürlüğüne sahip olduğu için işleri yarım kalmış gözüken biri olarak ne yapmalıyım? Tüm bu didiklemeli soruları soran, hayatım hakkında hüküm yürütenlere karşı her dakika hayatımı, kararlarımı, düşüncelerimi açıklamak zorunda mıyım? Onlarla çene yarıştırıp yanlışlarını yüzüne vursam da beş gün kafalarında tartar kendilerini haklı gösterecek bir yön bulup gene karşıma dikilmeyecekler mi? Onları görmezden gelip hayatıma devam etmeye çalışınca sürekli çatışmaktan yorgun düşüp amaçlarımı sorgulamaya girişmeyecek miyim?"
9664,Dini bir adet olduğu üzere işine geldiği yöne çekiştirmeye çalışan günümüz insanlarının bozmadığı hiçbir düzen kalmadı. Ammavelakin insanlar çarpık dahi olsa hala bir soyut düzen üzerine ilerlemek derdindeler. Ayıp denen bir şey elbette var ve insan önce o ayıbı kendinde aramalı. Ayıbı yüzüne çarpılınca söyleyen değil söyletenin edepsiz olduğu da gözden kaçmamalı. İşte tam da bu yüzden; Okumak zorunda mıyım? Çalışmak zorunda mıyım? Evlenmek zorunda mıyım? Doğurmak zorunda mıyım? Sana dert anlatmak zorunda mıyım? Belki de değilimdir ya…
9665,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9666,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9667,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9668,
9669,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9670,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9671,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9672,Konuk Yazar: Turşu
9673,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9674,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9675,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9676,Konuk Yazar: Messi’nin Baldızı
9677, 
9678, 
9679,—
9680,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9681,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9682,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9683, 
9684,Yazar: Ümmetin Meleği
9685,"   Bu bir yarı boşanma, yarı boşanamama, biraz muhabbet biraz da başarısızlık hikayesi. Eşimle ben yaklaşık altı aydır ayrıyız. Aileler, toplum, konu komşu herkes bulgur gibi kaynıyor, heyecanlar içindeler. Maraşlı Hanım da sanırım bu yazıyı yazmadan önce bardağı taşıran son damla oldu. Yazamayan kalemim birden açıldı. İçine girdiğinizde en çok aferin aldığınız kurum olan evlilikse, tanıştıktan sonra ayrılma isteği de tabii ki en çok aferin almadığınız eyleminiz oluyor. Akıl verme izdihamı içinde buluyorsunuz kendinizi. Akıl vermek için parmağını havaya kaldıran kaldırana, seni bir köşeye çeken çekene. Fakir kalacaksın diyen mi ararsın, kocanı çok boş bırakma başkası kapar diyen mi, çocuğun ruhunda açılacak ve asla kapanmayacak yaralardan dem vuran, tuhaf şekilde ondan ona giden dul kadın efsaneleri anlatan, severek evlendin katlanacaksın diyen, vah yavrum vah bakışlarıyla başına bir felaket gelmiş gibi davranan, bunu başarısızlık olarak görüp hadi bakalım hop bilip bilmediği kişilik özelliklerimi masaya yatıran, ayrılmak istedin diye kocanı sürekli histerikçe aşağılamanı ve korkunç hakaretlerle yaptığı işkenceleri anlatmanı bekleyen, bi’ giyin süslen bak her şey düzelir, yuvayı yapan dişi kuş diyen, evet kuşlar, süsler, psikologlar, psikopatlar herkes ama herkes burada. Hepsini toplayınca sanki tencerede bol sebzeli bir yemek pişiyormuş gibi geliyor bana. Hiçbiri yerinde durmuyor, hepsi fokur fokur kaynıyor, başım dönüyor."
9686,"Bu arada biz çok bunaldık. Kırgınlıklarımız vardı. Daha doğrusu benim vardı. Üstüne başka kırgınlıklar gele gele telafi edemez olduk hiçbirini. Soğuduk. Kavga etmekten muhabbetimiz kalmamış. Onu farkettik. Hayatlarımız başka başka yönlere kaymış. Aramızdaki iletişim kopmuş gitmiş. Adamın uyuz olduğum huyları vardı. Bu arada o kariyerine tapınıyordu, bense evlilik, mezuniyet, doğum, kocanın kariyeri için yapılacak fedakârlıklar bombardımanında kendimi bulmaya çalışıyordum. Bulamıyordum. Bulamadığım için ayrıca yeniden başarısızlıkla suçlanıyordum."
9687,"Bütün bunlar bir yerden patlak verene kadar toplumun umurunda bile değilsin, buzdolabında zorluklara göğüs geren çilekeş Müslüman kadın kontenjanında bekliyorsun bu sürede. Ne zaman ki bir gün “yeter be” deyip çatırdıyorsun, o çilekeş kadın büyüsü de bozuluveriyor. Artık evlilik kurtarıp sevap kazanmak isteyenlerle birlikte, ne yapmalısın, ikiniz baş başa bi’ yerlere gidin, biraz mola verin zaten özlersiniz, sen çok yoruldun iş çocuk ev, biraz dinlen kısacası “hemen ayrılmayın, barışırsınız” dönemi başlıyor. Sevgiliyken sizi bir türlü rahat bırakmadan otomatiğe bağlamış gibi sürekli kınayıp duran toplumun bu hali göz yaşartıcı. Başbaşa kalalım, muhabbet edelim, sinemaya gidelim, romantik anlar yaşayalım, güzel vakit geçirelim, tatile çıkalım diye adeta deliriyor insanlar. Kolumuzdan tutup bizi yukarıdan kalplerin aktığı, mum ışığında eski fotoğraflarımızla dolu kalpten bir kutuya kitleyip içeriyi gözetleseler yine yetmeyecek. Seveceğiniz varsa bile emin olamıyorsunuz kendinizden. Kendinizi severek evlendiğiniz kocanızdan ayrılmamak için yeniden sevmeye çalışırken, içten içe çabalarken buluyorsunuz. Kendinizden tiksiniyorsunuz. Bu yazıyı yazarken bile kendi sesimi duyamıyorum hâlâ. Her yer ses."
9688,"Ne demek istiyordum ben? Kocam seri katil falan değil, hayır başka birisi de yok, evet yine de ondan ayrılmak istiyorum. Cık cık cık… Aslında korkunç üzüntüler içinde değilim şuan, ama sağolun yine de ben başımı alayım omzunuzdan lazım olacak o bana. Çocuğum normal davranıyor, bu yüzden sürekli oyun oynamak istediğini sanmıyorum, evde de böyleydi, çocuklar oyun sevmez mi zaten. İştahsız evet, ama evde de iştahsızdı. Hayır travma sonrası sendrom geçirdiğini sanmıyorum çocuğumu bırakır mısınız. Para için mi evlilik sürdüreyim hanfendi pardon da? Ay yeter üzerlerine bi’ kapak kapatıp yemeği güzelce pişirip, hepsi öldükten sonra da tencereyi bir uzay roketine koyup uzaya göndermeyi düşünüyorum. Aklıma gelen en makul fikir bu."
9689,"Peki ben ne hissediyorum, ne yapmak istiyorum? Ben kendimi yalnız hissediyordum bu evlilikte. Bu hayatın tamamına yabancıymışım, etrafımdaki hiçbir şey bana ait değilmiş hissinden kurtulmaya çalışıyordum en son. Siz kafamı karıştırmadan önce de kafam hayli karışıktı, şimdi onu da hatırlayamıyorum sağolun! Hayatım nerede, benim hayatım diyebileceğim elle tutulur bir yaşantım olsun, kararlarım vardı, karar almanın nasıl bir his olduğunu hatırlamak istiyorum, git gide çocuklaştım evlilikte büyüyeceğime, böyle değildim ben, anne olmadan önce ne yaptığımı da hatırlayamıyorum. Artık buna karşı çıktıkça kavgalarda küçük feminist rolünü oynayan kırmızı başlıklı kız gibi hissediyorum eşim sayesinde. Bık bık konuşuyorum mutsuz değilim aslında, ama ona göre bunlar hep feminizm. Ups! Mutsuzken söylediğiniz her şey feminizm sayılıyor bayanlar! Bu arada ben hâlâ bu deli toplum içinde ev nedir, kendi hayatın neyin nesidir, o kendi hayatın nasıl kurulur, kiminle kurulur, hayatta ney sana aittir, sen nasıl bir yere ait hissedersin, kim seni sevmektedir, sen ne zaman sevdiğini anlarsın, muhabbet biterse böyle teknik aksaklık giderir gibi rasyonel birkaç servis çağırıp yeniden kurabiliyor muyuz bu muhabbet denen şeyi gibi sorular soruyorum. Belki de herkes gibi, herkes kadar soruyorum. Belki de herkesten fazla beceriksizim, durumum herkesten kötü. Arıza bi’ tipim belki de annemin dediği gibi. Belki de o muhabbet gerçekten kurulur birkaç düğüm açılırsa. Belki de kurulmaz, hiç kurulmayacak ama devam edeceğiz. Belki de seveceğim kocamı yeniden. Evimin meleği olacağım, toplumun zavallısı olmadan önce kanatlarım yeniden takılacak ve herkes derin bir oh çekecek."
9690,"Bu yüzden düğünlerde gelinlerin yüzüne bakar bakmaz ağlıyorum. Bir kere evlenmeye görsün insan. Muhabbeti sabit duracak orada, yanlış yapmışım falan da demek yok. O muhabbet hangi deliğe saklandıysa derhal bulunacak ve eşler sevgi saygı çerçevecikleri içinde toplumu minik sevgi haleleriyle kuşatıp sevgi dolu çocuklar yapmaya devam edecek. Ayağınız takıldıysa hop en yukarıdan en aşağıya cehenneme kadar yolu var kadın milletinin. Muhabbetin, hatta bütün duyguların laboratuarda ölçülecek teknik şeyler olduğu pis bir distopyaya dönüştü herkes kafamda. Sonuçta ilerde ayrılsam da barışsam da evlilikle ilgili hissiyatım böyle bir durumda en nihayetinde b..k çukuruna düşmekten ibaret."
9691,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9692,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9693,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9694,Konuk Yazar: Ayşe Kudra
9695,
9696,"Öyle laflar ediyorlar ki her daim gündemin kendisi olmayı beceriyorlar. İnsan bir yandan ciddiye almamak lazım diye sürekli kendi kendine söylenirken diğer yandan da zihninde söylenenlere cevaplar üretirken yakalayıveriyor kendisini. Nasıl yakalamayalım? Adam sağlık bakanı. Memleketin sağlık politikalarını oluşturan yapının başı ve alenen nüfusun yarısını oluşturan kadınlara karşı ayrımcılık yapıyor, suç işliyor. Şöyle ki…"
9697,"Geçen sene kış vakti ciğerlerimi fena üşüttüm. Göğüs hastalıklarından randevu almak için 182’yi aradım. Bana kimlik bilgilerimden sonra ilk olarak kadın doktor mu erkek doktor mu istediğim soruldu. Histerik bir şekilde bağırırken buldum kendimi. Bir hasta olarak doktoru cinsiyetiyle görmemi isteyen bir sağlık bakanlığı, benden doktoru ihtisasına, deneyimine göre değil de cinsiyetine göre seçmemi isteyen sağlık sistemi. Daha önce başka bölümlerden de randevu almıştım ama böyle bir soru sorulmamıştı. Sistem gözünde kadınlar ikiye ayrılıyordu; göğsünü kadın doktora göstermeyi tercih eden iffetli kadınlar ve erkek doktora göstermeyi tercih eden yollular. O vakit birkaç yerle görüştüm, şikayette bulundum. Yetkili bir kişi şikayetim sonrası beni arayıp bana bunun kadınlar tarafından istendiğini anlattı vs. O zaman daha da dellendim. Doktorumu ben tercih edebilirim ama sen bana seçenek sunamazsın. Hele de cinsiyet üzerinden asla! Sonuç ne mi oldu? “Artık böyle. Yersen bacım.”dediler."
9698,"Şimdi adı sağlık bakanı olan birisi çıkmış kadınlara tek kariyer alanı olarak anneliği sununca geçen seneki bu meseleye ışınlandım. Sorsanız bu arkadaşlara kadının mahremi kadın doktorlarca korunmalı kollanmalı. Durum böyle olunca zihnimde bu defa da bu işin sınıfsal olup olmadığı sorusu kabarıyor. Mesela sağlık bakanı bey amcanın evinde temizlik, yemek işlerini kim yapıyordur? Kadınlar kişisel bakım hizmetlerini (saç kesimi, ağda, vs) kimlerden almalıdır? En az üç çocuk “politikasında” bebeleri kimler doğurtmalıdır? Yoksa onlar kadın dedikçe biz  hizmet alan, cenneti ayaklarının altında taşıyan anneler ve hizmet veren, anneliğe layık olmayanlar diye mi anlamalıyız? Erkek aklı böyle böyle evde, yatakta, sokakta, iş hayatında bedenimiz üzerinde tepinmeye devam ederken cevapları kendi içinde saklı sorulara her geçen gün bir yenisi ekleniyor."
9699,"
"
9700,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9701,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9702,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9703,"2014 Eylül’ünde yayına başlayan sitemiz, o günden bu yana hiç yalnız kalmadı. Şükürler olsun ki yüzümüz hiç kara çıkmadı. Reçel severler ile nice yıllara ulaşmak dileği ile…"
9704,
9705,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9706,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9707,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9708,Konuk Yazar: Kulak Misafiri
9709,
9710,"Bir hastanenin çay bahçesinde oturuyorum. Masalar nedense ikili bitişik olarak yerleştirilmiş. Derken yer bulamayan iki amca arka masadakileri rahatsız etmemek için beni rahatsız etmeyi seçiyor, sağolsunlar. Yanımdaki masaya oturuyorlar. Ben içten içe yanıma oturmuş olmaları hakkında söylenirken, biri başlıyor anlatmaya:"
9711,"-Biliyorsun, bizim küçük gelin Almanya’dan. Arap asıllılar ama orada yaşıyorlar, 3 katlı evleri var."
9712,"Hikaye ilginç, şikayetlenmeyi bırakıp kulak kesiliyorum. Amca devam ediyor:"
9713,"–Hiç sıkmadık onları, dedim ki önce birbirinizi iyice tanıyın. Bir buçuk yıl öyle geçti, sonra evlendiler. İyi de anlaşıyorlar, çok sessiz kız. Sonra biz Türkiye’ye dönmeye karar verdik. Dünürüme söyledim, dedi ki “karar sizin ama benim kızım burada doğdu büyüdü, alışması zor olur”. Şimdi gelin hamilelik izniyle 3 ay buraya geldi, Mecidiyeköy’de oturuyorlar. 3 ay bitince yine bir süre Almanya’ya dönecek, sonra 2 yıl doğum izni alıp tekrar buraya. Öyle yapıyoruz işte. Tavuk bile kümese hemen girmiyor, yavaş yavaş."
9714,Derken öbürü lafı alıyor:
9715,"-Bizim oğlan da 27 yaşına geldi, kısmetsiz midir nedir, bulamadık birini. Geçen Kırklareli’nden bir kız çıktı. Kızkardeşler anneleriyle kalıyormuş. Diyorlar ki “Oğlan da Kırklareli’ne taşınırsa olur”."
9716,İkisi birden durumu kınıyor:
9717,-Olmaz ki öyle…
9718,-Olmaz
9719,-Olmaz
9720,Bizim Almancı amca tekrar söze giriyor:
9721,"-Bak benim diğer gelinin, büyük gelinin, ailesi 70 km ötede yaşıyordu; kız da orda çalışıyor. Evlendiklerinde orada otursunlar dedim. Babası dedi ki “Kızın yeri kocasının yanıdır, öylesi yakışık alır”. Ben öyle düşünmemiştim tabi, kız her gün 70 km yol gidip gelecek diye düşündüm ama “gitsin, gelsin” dedi babası."
9722,İkisi birden kafa sallıyor:
9723,-Doğru tabi…
9724,-Doğru
9725,-Doğru
9726,"Bitişik masalarda oturduğumuz süre boyunca amcalar hep bu konulardan konuşuyor. Almancı olan amca, gelinlerine hiç karışmadığından övgüyle söz ediyor. Aynı apartmanda oturan gelini için “O sırf kendi kapısının önünü süpürür, ben süpürünce onun kapısın önünü de süpürürüm; niye süpürmüyorsun kendi kapının önünü demem” diyor. Hatta amcanın eşi rahatsız diye eve temizliğe birini çağırmak istemişler. Aynı apartmandaki oğlu “Ne gerek var, karım yapsın temizliği” demiş de, bizim amca razı olmamış."
9727,"Konu, amcanın annesinin 15 yaşında, yokluk içinde evlendiği günlere gelmişken, ben masadan kalkıyorum; aklım orada kalıyor. İçini Allah bilir tabi ama, amca belli ki iyi niyetli biri. Ona göre, doğma büyüme Almanyalı gelini, 3 katlı evinden, ailesinden koparıp Mecidiyeköy’e oturtmakla; kısmetsiz oğlanı Kırklareli’ne tabi ki göndermemek arasında bir çelişki yok. Kızını Almanya’dan Mecidiyeköy’e yollayan baba da, kızını her gün 70 km yol çeksin diye kocasının ailesinin yanına yollayan baba da, oğlunu İstanbul’dan Kırklareli’ne yollamayan baba da aynı derecede haklı. Bu da böyle bir algı işte deyip geçiyorum."
9728, 
9729,***
9730, 
9731,"Arkadaşıma heyecanla kazandığım bursu anlatıyorum: Yurt dışında yüksek lisans ve hatta doktora bursu. Dil kursu ve okul ücretini karşıladıkları gibi orada yaşamak için gerekli tüm masrafları da karşılıyorlar, para arttırmak bile mümkün oluyor! Dönünce de binlerce insanın aylarca -bazen yıllarca- KPSS çalışıp yine de giremediği bir kurumda işin garanti oluyor, bulunmaz fırsat! Büyük soru hemen geliyor:"
9732,-Evlenecek olsan gider misin?
9733,-…
9734,"-Hani diyorum, olsa öyle bir evlilik durumu, yine de gider misin? Çocuğun okulu da devam ediyor olsa burada mesela…"
9735,"Başlarım çocuğun okuluna! Geçtiğimiz sene, birkaç arkadaşımın eşi de aynı bursu kazandı. Bu kızların eşlerinin aldığı burslar ile yurt dışına gidecek olmalarını arkadaş çevremizde kimse garipsemediği gibi; eminim ki burs kazanan eşlere de hiç kimse “Ne zaman gideceğiniz belli bile değil, diyelim karılarınız o arada yüksek lisansa başladı, yine de gider misiniz?” gibi bir soru sormadı. Kimse de, bu bursun okul okumakla falan karşılaştırılamayacağına, bir daha ele geçmeyecek bir fırsat olduğuna, evlilerin de pek ala birlikte gidebildiklerine falan dair açıklamalar yapmak zorunda kalmadı."
9736,"Çay bahçesindeki amcanın dediği gibi “Tavuk bile kümese hemen girmiyor”. O yüzden, icabında girebilsin diye, hayali bir koca için yapacağın fedakarlıklara şimdiden hazırlanıyorsun. Bu da böyle bir algı işte, deyip geçemezsin de. Arkadaşlıktan, çay bahçesinden kalkılır gibi kalkılmıyor.  "
9737,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9738,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9739,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9740,Yazar: Fatma Büşra Helvacıoğlu
9741,
9742,"Daha önce Rümeysa’nın hakkında yazdığı Sema Maraşlı yazısı hepimizin malumu, siniriniz bozulmayacaksa bir link de buraya verelim."
9743,"Bu gibi yazıların en büyük sorunu evliliği, birbirini seven, birbirinin kötü yönlerine katlanabilen insanların birbirlerine vaat ettiği yol arkadaşlığını, yalnızca güzellik normlarına ve müthiş bir cinsel yaşama indirgemesi oluyor bence."
9744,"Çünkü iki insan sadece yatak odalarını paylaşıyor, evlilik müddetince başka bir şey yapmıyorlar. Çünkü tek dertleri düzenli bir cinsel hayat, o kısım iyiyse geri kalan dertler yok oluyor. Çünkü evin içinde acayip güzel, bakımlı, yakışıklı olduğunda hiçbir zorluğa göğüs germen, sevdiğini kollaman gerekmiyor. Şu durumda, güzellik yerini yorgunluğa bıraktığında toz olabilirsin, ne gam!"
9745,"Evliliğin her zaman çok güzel görünmek, arzu edilebilirlik ve caziplik üzerine kurulu olması fikri ürkütücü. Hele ki “muhabbet” denilen şeyin yalnızca bunlarla var olabildiği veya yok olabileceğini düşünmek muhabbetin anlamını kavramamış olmakla ilgili, denilebilir. Maraşlı evliliklerin kadın ve erkeğin daha bakımlı olmasıyla, güzel giyinmeleriyle uzayacağını söylüyor. Evliliğin ömrü bu şekilde uzar mı? Belki birkaç yıl. Aralarında derin bir anlaşmazlık bulunan, bir arada olmaması gereken iki insanı sonsuza dek kurtarır mı renkli fanteziler?"
9746,"Maraşlı dışarıda türlü çeşitli belalara maruz kalan, deli gibi çalışan, eve rahat bir nefes almak için gelen insanlara diyor ki: “Durun, mesainiz daha bitmedi!” Yatağa girene kadar, hatta “yatak etkinliği” yapacağınız günlerde yataktayken de çekiciliğinizi korumalısınız. Çünkü siz aslında yorulan, ağlayan, sinirlenen, öfkelenen, neşelenen, şükreden, küfreden insanlar değilsiniz; belirli günlerde belirli mekanik, tanımlı ve seksi tavırlarla bir evlilik yürüten şeylersiniz. Sizler aslında birer imajdan ibaretsiniz; evliliğiniz yürüsün istiyorsanız bu imajı da koruyacaksınız. Sonra bunun adını muhabbet koyuyor. Kapitalizmin her durumda kendimizi satabilmemiz yönündeki dayatmaları Maraşlı’nın dilinde muhabbete tercüme ediliyor."
9747,"Muhabbetin ne olduğunu şimdilik bir kenara bırakalım. Muhabbet elbette cinselliği de içeriyordur; bu ayrı. Sorun zaten ilişkinin bir bütün olmaktan çıkarılıp sadece bir noktanın güçlendirilmesiyle evliliğin kurtarılacağının düşünülmesi. Ev aynı zamanda insanın kendisini rahat ve güven içinde hissettiği bir yer olmalı değil midir? Ben sürekli, ya da haftanın belli günleri, elinde not defteri ne kadar çekici göründüğümü, etek boyumu, elbisemin kıvrımlarını puanlayan bir adamın yanında ne kadar kendim olabilirim ki? Peki ya, bana en yakın insanın yanında bile kendim olamayacaksam, kafama yerleştirdiğim el kitabından ona “seni seviyorum çünkü şöylesin” diye ezbere laflar edeceksem ne anladım ben bu işten? Kocam benim yanımda eski pijamasıyla dolaşamayacaksa, sürekli şık görünme zorunluluğu hissedecekse, evde de kendisini bir proje olarak görecekse, ben onu zırhsız ve savunmasız haldeyken de sevmeyeceksem bu nasıl bir yoldaşlıktır kardeş? Fiziksel olana, salt görünürdekine bu kadar çok odaklanırsak, iki çift laf konuşamamak, hiçbir şeyi verimli şekilde tartışamamak, ne bileyim bir yürüyüşe çıkamamak, kendini “mükemmel imajlara” kasmaktan sıkıntılı durumlarda alttan alamamak olmaz mı bu işin sonu? Güzel görünmek, daha doğrusu piyasanın dayattığı güzellik ve cinsellik ölçülerine uymak insanları birbirine daha iyi gösterir mi? Piyasanın bozduğunu yine piyasa düzeltebilir mi? Maraşlı insanın bu kadar derinliksiz, bu kadar katmansız bir varlık olduğunu mu düşünüyor gerçekten? Cinsel yaşamları harika gittiği halde boşanan karı-kocalarla ilgili bir fikri var mı? Bir evliliğin kurtarılması şişman bir kadının zayıflamasına, gözaltı torbalarını aldırmasına, evde mini etek giymeye başlamasına bağlı olacaksa, o zaman dört beş çocuk doğurup, yıllarca evi çekip çeviren, iyi günde-kötü günde kocasının yanında olan ama bu süreçte, doğal olarak yorulan, bütün kadınları çöpe atalım. Emeği, iyiliği bir köşeye bırakıp hep daha “cazip” olana yönelenleri de mideleriyle baş başa bırakalım."
9748,"Bir de 300-500 tatlı söz söylemek gibi, 2000 satır şiir okumak gibi hem sözü hem insanı meta haline getirebilecek tavsiyeleri var Maraşlı’nın. Allah arttırsın da ev ödevi mi bu yahu. Patrondan papara yedikten, otobüs şoförüyle kavga ettikten sonra eve gelip karısını döven; karısı yemeği yaktı diye veya annesini özlediği için kadına hayatı zindan eden adam ne şiiri ezberleyecek? Hangi şiir bu kadına gerçekleri unutturacak?"
9749,"Dinde elbette karşındakini hoş tutma, eşlerin birbirine güzel görünmesi gibi tavsiyeler var. Bunları inkâr eden yok. Ama bunlar belirli bağlamlar içinde, dinamik bir biçimde var. Bir bütün içinde var. İyi bir cinsel yaşam, nezaketle muamele eşlerin ruh sağlığı için de elzem elbette. Bunu da yadsıyamayız. Ancak bunların mekanik bir düzen içinde yapılması, reçete gibi belirli gün ve saatlere bağlanması düşüncesi bile beni daraltıyor. Dediğim gibi, dinde cinsellik, güzel görünmek, tatlı sözler söylemek ne kadar vurgulanıyorsa; merhamet, şefkat, huzur ve eşlerin birbirinde sükûn bulması da o kadar önemseniyor."
9750,"İşte bu yüzden Nurettin Yıldız’ın söylediklerinde de, Sema Maraşlı’nın yazdıklarında benzer bir şey okuyorum ben. Evi bir tür işyerine döndürmeye çalışmak. Evin içini, evliliği mesaiye tabii kılmak. Yani evi mescit olmaktan çıkarmak. Kadınları ve bilhassa erkekleri yalnızca “yatak etkinliğiyle” çalışacak birer meta olarak göstermek, belletmek. Böyle bir ev mescit olamaz. Hâlbuki evlerimizi mescit kılmamız buyrulmuştur. Dertlerin paylaşılmadığı, sadece yatak odasının paylaşıldığı bir evde ne muhabbeti olacak? Maraşlı muhabbeti bitiren bir şey arıyorsa geçim derdinin ağırlığına baksın. Çalışma saatlerine baksın. Her yerde patronun veya üslerinin yüzünden beli bükülen insanlara baksın. Sadece asgari ihtiyaçlarını karşılayabilmek için saatlerce çalışmak zorunda kalan adamlara, bunun için çalıştığı yetmezmiş gibi bir de evin bütün işini üstlenen kadınlara baksın. Otobüslere, metrobüslere baksın."
9751,"Sonra bir de yıllardır kadınlara “nasıl seksi olunur”u öğreten, dayatan kadın dergilerine baksın. Acaba kendi söyledikleriyle bir benzerlik fark edecek mi? Bütün hepsi birlikte aynı kareden bize gülümsüyor olmasın?"
9752,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9753,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9754,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9755,Yeni Şafak Gazetesi’ nin Pazar eki için bizimle yaptığı röportajı yayınlıyoruz.
9756,"Genç, yaşlı, eğitimli, eğitimsiz, reçel yapan, yapamayan, yapmayan tüm Reçel severlerin ilgisine."
9757, 
9758,
9759,"Tartışma Dücane Cündioğlu’nun ‘reçel yapamayan İslamcı kadınlar’ sözüyle başladı… İslamcı kadınlara reçel yapıp yapmamaları üzerinden kıymet biçilmesini reddeden Müslüman kadınlar kendilerine bir blog açtılar ve buradan kadınların ve bilhassa Müslüman kadınların gündelik deneyimlerine, toplumsal meselelere karşı yaklaşımlarına, dertlerine, umutlarına, kaygılarına ve çözülemeyen sorunlarına eğilen yazılar yayınlamaya başladılar. İsmi Reçel Blog. Adresi, recel-blog.com. Aslında bu blogun amacı, senelerce Müslüman kadınlar haricinde herkesin konuştuğu ‘Müslüman kadın’ meselesine alternatif bir mecra açmaktı. ‘Bakın biz de böyle düşünüyoruz’ ve ‘bizim gibi düşünenlerin sayısı hiç de az değil’i göstermekti. Bunu görüştüğümüz Reçel’in sabit editör ve yazar kadrosundan öğreniyoruz. Bu 6 editör içerisinde tercüman da var akademisyen de, müzisyen de var psikolog da, mühendis de. Daha önce Kadına Şiddete Karşı Müslüman İnisiyatifi’nde yer alan bu kadınlar, Reçel’i de birlikte açmaya karar vermişler. Reçel bu inisiyatifle doğrudan bağı olan bir blog değil. Burası kadınların toplandığı, dertlerini, gündemlerini ve tespitlerini paylaştıkları bir mecra. Bir nevi gün. Farkı, herkese açık olması. Bir de, bu günde börekler, çörekler, kısırlar yok. Aksine kimlikler, sorgulamalar, sorunlar ve çözümler var. Onlar “Kalemimizi, klavyemizi, tenceremizi, meyvelerimizi, şekerimizi aldık geldik. Reçel zamanla size kendisini anlatacaktır” diyorlar ama biz, kendilerinden işin hikayesini detaylı dinleyelim istedik."
9760,6 EDİTÖRÜ VAR
9761,"Reçel’in sabit yazar kadrosu dışında yayınladığı yazıların çoğu dışarıdan mail yoluyla editörlere iletiliyor. Editörler üzerinde uzun tartışmalar yürüttükleri bu yazıları daha sonra siteye yüklüyorlar. Bazı yazıların düzeltilmesi, meselenin daha da açılması gerektiği durumlarda yazarla işbirliği yapıyorlar. Normatif sıkı kuralları yok Reçel’in. Yeter ki kadınlara dair ‘bir şeyler’ söyleyebilsin. Sitenin içeriğine geçmeden editörleri tanıyalım. Büşra Eser, İstanbul Üniversitesi Psikoloji mezunu. Zişan çevre mühendisliği mezunu, şu anda yüksek lisans yapıyor. Huri kendini “Modern Türkiye Çalışmaları’nda yüksek lisans yapıyorum. Çevirmenim. Reçel’e düzenli yazı yazıyorum” cümleleriyle tanımlıyor. Rumeysa ise Boğaziçi Üniversitesi Bilgisayar Mühendisliği mezunu. Müzikle uğraşıyor, uzun zamandır. Kendi deyişiyle ‘müzisyen olmaya çalışıyor’. Feyza, Şehir Üniversitesi’nde öğretim görevlisi. Son olarak Fatma Büşra Helvacıoğlu, Mütercim Tercümanlık bölümü mezunu ve şu anda çevirmenlik yapıyor."
9762,"Reçel’in fikri Zişan’dan çıkmış. Daha önce Rumeysa’nın farklı bir bağlamda ortaya attığı başka bir blog fikri de bu konuda ilham kaynağı olmuş. “Kadınlarla ilgili yeni yeni kurcalanan meseleler ve konular hakkında konuşan çok az insan var. Birbirimizin ne düşündüğünü bilmiyoruz, bunları yazıya dökelim istedik. Bazılarımız daha önce hiçbir yerde yazmamıştı şimdiye kadar. İnsanları yazı yazmaya teşvik edecek bir yer nasıl olur fikrinden yola çıktık. Ve Reçel açıldı.” Ekip, daha 4 ay önce açılan Reçel’in bir yazı atölyesine dönüştüğünü söylüyor: “Mümkün olduğunca bütün yazıları yayınlamaya çalışıyoruz. Teknik yorumlar yapmadan sözünü söylemek isteyen tüm kadınlara açık tutmaya çalışıyoruz.”"
9763,OTORİTEYE MUHALEFET ÜRETMEK
9764,"Peki, neydi bu Müslüman kadınların dertleri? Blogda yayınlanan yazıları ilk okuduğunuzda hâkim bir öfke göze çarpıyor. Reçel kadrosu da bunu inkâr etmiyor. Huri “Biz Müslüman kadın kimliğine sahibiz. Derdimiz de kadınların ve bilhassa Müslüman kadınların kendi aralarında ve kendi haklarında konuşacakları bir platform oluşturmak. Biz artık kendimizi, kendi kendimize konuşabiliriz demek istedik. Bir bakıma bu yapılan Müslüman kadınların haricindeki otoritelerin ürettiği söyleme muhalefet üretmekti.” Büşra Eser de kendi açısından Reçel’i ‘Kadın kimliği üzerine yöneltilen eleştiriler yüzünden Müslüman kimliğinin yargılanmasına karşı bir konum alış’ olarak tanımlıyor."
9765,YALNIZ DEĞİLSİNİZ
9766,"Bu arada Zişan giriyor topa. Grubun en heyecanlılarından o. Bilhassa Müslüman kadın söylemi üzerine argümanlar geliştiriyor ve şöyle anlatıyor derdini: “Müslüman kadın çok popüler bir konu. Herkes onların hakkında konuşuyor. Ama onlar ne söylüyor? Popüler bir söylemde bulunduğunuzda herkese ulaşıyor ama başka bir şey söylemek istediğinizde platform yok. Kimse aynı şekilde muhalefet etmek zorunda değil. Bazılarımızın katılmadığı yazılar var ama onları da ekliyoruz. Blog yazarları bile her konuda hem fikir değil, herkesin farklı bir bakış açısı var, herkes Reçel’i farklı bir yerinden tutuyor. Yazıların altına yorum girilebiliyor, tartışma oradan da yürüyebiliyor.” Reçel’in sacayaklarından biri de düşüncelerinde kendini yalnız hisseden kadınlara, ‘yalnız değilsiniz, biz de sizin gibi düşünüyoruz’ demek. Rumeysa bunu genişletiyor: “Bir de kadınların kendilerini yalnız hissetme durumları var. ‘Demek böyle düşünen yalnızca ben değilmişim’ diyorlar. Bu karşılaşmalar bizi başka yazılara itiyor. Yorumlar bazen yazıların da önüne geçiyor. Tartışma platformu haline de gelebiliyor Reçel.”"
9767,HAKİM ANNELİK SÖYLEMİ ELEŞTİRİLİYOR
9768,"Reçel’in katı kuralları yok. Blogun hakim bir söylemi de yok. Hakaret edilmediği, birilerine nerede durması gerektiğini söylemedikçe ve had bildirmedikçe tüm yazılar yayınlanabiliyor. Siteye gelen yorumlar bazen agresif olabiliyor. “Onları da ibret-i alem olsun diye yayınlıyoruz” diyor Reçel ekibi. Reçel’e dışarıdan gelen yazıların çoğunluğunda hakim annelik söylemini eleştiren cümleler var. Feyza “Bu site Müslüman kadın denen, tekil görülen şeyi çoğullaştırmak aslında. Bu çoğullaştırma da kendi başına bir iş. Hakim annelik söyleminin dışına çıkan eleştirel yazılar çok geldi. Kadınların doğru ve makbul annelik konusunda o kadar sıtkı sıyrılmış ki, o konuda çok yazdılar. Başörtüsünü, hakim çizginin dışında ele aldığımız zaman temel itirazlarımızı dile getiren yazılar popüler oldu. Çünkü bu kadınlar hep kendilerine başka mecralar aradılar” diyor."
9769,ERKEKLERİ RAHATSIZ ETTİK
9770,"Sosyal medyada daha çok yeni olmasına rağmen Reçel’de yayınlanan yazılar sıklıkla paylaşılıyor. Birçoğu da Müslüman kadının dillendiremediği belli başlı konular hakkında. Doğal olarak atılamamış bir öfke var. Rumeysa bunu kendi yazılarında da gördüğünü söylüyor: “Fazlasıyla sinir/ duygu yüklü yazılar geliyor. Kendi yazılarımızı da katarak söylüyorum, acayip bir öfke patlaması var. Benim annem de okuyor, bir yerden sonra yorulduğunu söyledi. İyi hoş diyorsunuz da bu kadar mı öfkelisiniz? Biraz böyle yazılar yazarız sonra kendi hayatımıza dair de bir şeyler yazarız dedik ama diğer meselelere sıra gelemedi.” Burada Zişan ekliyor “Ve şunu fark ettik ki o öfkenin patlayacağı başka bir yer de yokmuş. Gelen yazılar bu kadrodan daha öfkeli.” Büşra Eser ise şöyle katılıyor: “Etrafımızda bir şeye sinirlenip Reçel’e yazmak isteyenler oluyor, Reçel’in buna olanak sağlamasını seviyorum.”"
9771,BİRİLERİNİ RAHATSIZ ETTİK
9772,"Tabi sadece Müslüman kadından söz edilmiyor blogda. Bu kimlik temel alınarak yazılmıyor yazılar. Kadınlık deneyiminin bir sürü varyasyonları var. Huri “O şiarla yaşamayan arkadaşlardan deneyimlerini aktarmaları açısından yazı istediğim oluyor. Kadınlık deneyimini politik bir söyleme dönüştürmemiş kadınlarla bir aradayız ve o tartışmanın buraya yansımasını da istiyoruz” diye de belirtiyor. Peki, geri dönüşler nasıl? Fatma Büşra “Feminist devrim yapıyormuşuz gibi algılayanlar da var, dincisiniz, yobazsınız diyen de. Müslüman kadınların yazdığı bir bloğa gelip dincisiniz demek de ayrıca komik. Rumeysa, “Meselelerimiz derinliksiz gelebiliyor beylere. Zaten kadınlara dair birçok nokta derinliksiz onlara göre” diye ekliyor. Zişan ise “Siteyi ilk açtığımızda inanılmaz tepkiler geldi. ‘Reçel yapmayı bilmeyen kadınlar reçel hakkında yazıyorlar’ dediler. Daha birkça yazı eklemiştik ama onlar ne yapacağımızı bizden daha iyi biliyorlardı. Tedirgin oldular, bu kim, kim var arkasında gibi sorular geldi. Sanırım biraz rahatsız ettik bazı erkekleri. Durduk yere bu can sıkıcı konuları açacak ne vardı canım diye düşündüler.”"
9773,FEMİNİST BLOG DEĞİLİZ
9774,"Bir kısım erkekleri ve kadınları rahatsız ettiklerini söyleyen, feminist olmanın bir hakaret gibi kullanılmasına da değiniyorlar. Reçel kendini feminist olarak tanıtan bir blog değil. Feyza “Aramızda feministim diyem kadınların yanı sıra hiç feminist olmayanlar da var. Feminist olmak kötü bir şeymiş gibi biz yazıları yayınlar yayınlamaz etiketlemeler başladı. İtibarsızlaştırma çabasıydı bunlar” şeklinde konuşuyor. Öte yandan ‘Reçel’in varlığı bana iyi geliyor’ diyen kadınlar, ‘kendimi rahatsız hissettim ama bu rahatsızlık bana iyi geldi’ diyen erkekler de olmuş."
9775,NEDEN REÇEL?
9776,"Reçeli bu tartışmadan çıkarmak istiyoruz. Yazılardaki tavrımız da o. Kadınların yazarken de hayatın diğer bütün alanlarında verdikleri emek de bizler için çok kıymetli. Reçel yapmaya verilen emek bizim için kıymetli. Sürekli bununla suçlanıyoruz. Çalışan kadınlar buna itibar etmiyor deniliyor ama ona itibar etmeyenler de yine erkekler. İsmi düşünürken sıkıcı bir şey olmasın, hicivkâr bir şey olsun derken Dücane Cündioğlu’nun reçel yapamayan İslamcı kadınlar söylemi yaraya bastı. Reçel metaforikti orada. Tüm olayı iyi özetliyordu da bir yandan. Reçelse böyle de yapılır. Bu da reçel."
9777,İkiyüzlülükleri ortaya çıkarmak hevesimiz var
9778,"Feyza, Reçel’in kuruluş amaçlarından birini de şu cümlelerle açıklıyor: “28 Şubat denilen ve mitleştirilen o dönemde devlet önümüze bir yasak koydu, Müslümanlara atfedilen suçların bedellerini başörtülü kadınlar ödedi. Bu siyasi olarak güçlenmek için de kullanıldı. Ama o dönemde biz bizzat Müslüman erkeklerin bizi nasıl ayrımcılığa uğrattıklarını gördük. Kemalist’ten daha Kemalist olduklarını, az maaş verilen başörtülü kadınları ve buna benzer ikiyüzlülükleri ortaya çıkarmak gibi bir hevesimiz de var. Kendi karısını dışarı çıkarmayan ama kendisi iş yaşantısında kadınlarla çok rahat ilişkiler kurabilen erkekler, işyerinde taciz, tecavüz, ikinci evlilikler, mobing… Bize bire yorum gelmişti. Şöyle diyordu: ‘Bize ikinci eş olmaktan başka bir alternatif tanınmadı’. Bu tam bir ikiyüzlülük. Hepimiz biliyoruz ama hiçbir söz edilmiyor. Okuyanlar da ‘Niye bunları söylüyorsunuz’ diye öfkeleniyorlar. Bu sırların ortaya dökülmesinin öfkesi.”"
9779,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9780,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9781,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9782,Yazar: Fatma Büşra Helvacıoğlu
9783,
9784,"Çok değil, birkaç sene öncesi. Yer Vezneciler. Polis karakolunun 50 metre ötesi. İstanbul Üniversitesi Edebiyat Fakültesinin çıkışı. ATM’lerin yanı. Okulun öğrencileri, belki hocalar, esnaf, etrafta günlük işlerine bakan insanlar."
9785,"Uzun boylu, genç bir çocuk kızın midesine yumruk attı. İstediğini elde edememiş olacak ki kız iki büklüm olduktan bir de sırtına vurdu. Sonra arkasına bile bakmadan koşar adım gitti. Bütün bunlar bir dakika içinde oldu. O sırada yolun karşısındaydım, adımlarımı hızlandırıp kızın yanına koştum. Kızın yüzü yerdeydi, usul usul ağlıyordu. Sessiz, sedasız. Bağırmadan. Yere yıkılmadan. Sadece karnını tutuyordu. Ağrıdan. Acıdan. Ya da."
9786,"Önce bir şey demeden, biraz sakinleşmesini bekledim, sustum, sonra salak gibi “İyi misin” diye sordum, sonra yine sustum, sonra elimi omzuna koydum. Ağlamaya devam etti. Çocuğa gittikçe daha çok sinirleniyordum. Herkesin ortasında yapmasına, kimsenin onu durdurmamasına, işte 50 metre ötedeki polislerin olay hiç yaşanmamış gibi davranmasına filan değildi sinirim. Böyle bir şeyi nasıl yapar, onu algılayamıyordum. Kıza “Bak şu an yeri değil, zamanı da değil biliyorum ama istersen karakola gidebiliriz. Şikâyetçi olabilirsin. Ne bileyim, şahitlik de ederim” gibi şeyler geveledim. Kız hiç yanaşmıyordu. Ağlıyordu. Sonra yakın bir kız arkadaşı geldi. Kızı sıkı sıkı sardı. Saçını okşamaya başladı. Bana da olay mahallinden çekilmek düştü."
9787,"Eve gidene kadar aynı şeyi düşündüm. Döne döne düşündüm. O çocuk bunu nasıl yapabilmişti? “İşte patriyarka böyle bir şey” değil. “Kız güçsüz olduğu için ona vurabiliyor” değil. “Hiçbir yaptırım uygulanmayacağını biliyor” filan hiç değil. En fazla birkaç senedir birlikte olduklarını düşündüğüm, yani henüz cicim yıllarını aşma ihtimali pek bulunmayan iki insan. Yıllarca süren evliliklerde dahi bir adamın karısını, sevdiği kadını, birlikte hayat paylaştığı insanı itip kakmasını, ona bile bile zarar vermesini anlayamıyordum. Dahi diyorum; çünkü bütün hayatı paylaşma sorumluluğunun ve iki insanın fazlasıyla yakın olmasının kaba kuvveti vaka-ı adiye gibi gösterebilmesini, duyguların ilk zamanlardaki gibi taze kalamamasını bir nebze anlayabiliyorum; tabii ki haklı bulmuyorum, o ayrı, ama yıllar geçtikçe iki insan arasındaki ilişkinin laçkalaşması, özensizleşmesiyle kısa bir süredir, üstelik de gencecikken, birlikte olduğun birisine kaba kuvvet uygulamakla bir tutamıyorum. Sevdiğinin üzerine titrediğin, el üstünde tuttuğun, her şeyin epey hassas, duygusal, romantik, ince vb. olması beklenen bir dönemde nasıl bu kadar hoyrat muamele edersin, bunu düşünüyordum. İnsan sevdiğine nasıl bu kadar kinlenebilirdi?"
9788,"Eve vardığımda meseleyi hemen anneme anlattım. Takılmış plak gibi bir “Nasıl yapar ya” diyordum, bir “Kız hiç şikâyete filan yanaşmadı, etmez de kesin” diye söyleniyordum. Annem bir süre sessizliğini korudu, sonra da yüzüme dikkatle bakarak “Sen olsan, şikâyet eder miydin?” dedi."
9789,"Aradan birkaç sene geçti. O birkaç sene içinde ben bu soruların bir kısmına cevap buldum. Mesela insanın gözü gibi baktığı birisinden nasıl nefret eder hale gelebileceğini anladım. Zamanında sevdiği birisinin ağzını burnunu dağıtmak arzusuyla nasıl dolup taştığını da. Anlamaz olaydım, o ayrı. Ama tabii bu hislerle dolup taşmak gidip kimsenin kafasını patlatma hakkı vermiyor insana. Nitekim Allah insana nefs vermişse, akıl ve irade de vermiş."
9790,"Tabii erkekler her zaman öfkelendikleri için, karşıdakinin haksızlığına uğradıklarını düşündükleri için kaba kuvvete başvuruyor değiller. Birkaç ay önce bu sefer Üsküdar’da bir çiftin kavgasına şahit oldum. Mevzuu hatırlamıyorum ama kızın sesi epey yüksek çıktığından, “Bu ablaya bir şey olmaz” deyip uzaklaşmıştım. Birkaç dakika sonra çocuk kızı kolundan sıkı sıkı tutmuş zorla bir yere götürüyordu. Bu sefer de iş işten geçmesin diye peşlerinden gittim. Çocuk kızı kuytu bir köşeye çekti ve burnunun dibine sokulup “Senin ananı….” diye bastı küfrü. Demin sokakta ortalığı birbirine katan kız sus pus olmuştu."
9791,"Sevdiğinin sana küfrettiğini duymak tuhaf bir şey. İnsanı tepki veremez hale getiriyor. Sıcak çatışma esnasında neye kırıldığını anlamasan da sonradan bayağı sarsıldığının farkına varıyorsun. Günlük hayatta ben de küfretmekten pek çekinen bir insan olduğumu söyleyemem. Paşa babasının hanım kızı olmadığım için gördüğüm pislikler karşısında elimdeki tek aracı kullanıyorum, ne edeyim? Bu konuda “derdi ızdırabı ben mi yarattım” diyerek savunmamı da yapayım."
9792,"Ama dediğim gibi, gönül verdiğin insanın küfretmesi veya ona küfretmek başka. Erkekler zaten kaba kuvvete ve küfre her zaman kendilerini de tutamadıkları için filan da başvuruyor değiller. Çocuğun kıza tokat atmayıp üstüne basa basa küfretmesi de onun bir göstergesi. Sözcükleri bastırması, söylerken kızın üstüne yürümesi, bunları bir anlık delirmeyle değil de oldukça soğukkanlı bir biçimde yapması… Kızı öfkesinin gerçekliğine, yapabileceklerinin büyüklüğüne inandırıp korkutacak, sindirecek ve istediğini yaptıracak. Asıl mesele küfrün korkunçluğu değil yani."
9793,***
9794,"Geçen gün televizyonda dayak yediği için kocasını jandarmaya şikâyet edip sonra da yaptığından pişman olan kadını izlerken üşüştü bunlar aklıma. Kocaya 15 gün evden uzaklaştırma verilmiş, adam çadır kurmuş bahçede, orada yaşıyor, kadın da 15 güne varamadan pişman olup kocasını geri istemiş ama uzaklaştırma cezası olduğu için adam eve de giremiyor. Hikâyeye bak. Anneme bu sefer anlattığımda “Kocasını özlemiş, n’apsın?” dedi, güldük biraz."
9795,"Buna gülerken iki-üç sene önce bana yönelttiği soru geldi aklıma: “Sen olsan, şikâyet eder miydin?”"
9796,Bunca zaman geçtikten sonra hâlâ düşünüyorum; ben olsam şikâyet eder miydim?
9797,Sanırım bütün uğraşım da bu sorunun muhtemel cevabını değiştirmek.
9798,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9799,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9800,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9801, 
9802,Konuk Yazar: Ferhan
9803,
9804, 
9805,Bunu feminist olmayanlara anlatabilir miyim acaba?
9806,"Bu aralar okuyan/çalışan anneler üzerine birçok yazı okudum. Parenting your way to a PhD, Elif Kavakçı’nın Hijabitopia’daki yazısı, Reçel’in Evli, Okullu,Çocuklu’su."
9807,"Aynı günlerde bir arkadaşımdan duydum: “Çocuklu olmasan PhD yapmakta ne var sanki?” Ya da yıllardır görüşmediğim bir başkası: “Sizin de evleneli kaç sene oldu, geciktirmeyin artık, bak çok beklerseniz olmaz.” Ben bu çoğunlukla açıkça söylenen laflara, o cesareti bulamayanların imalarına, cinsel hayatımız hakkında fütursuzca konuşmayı alışkanlık haline getirmiş akrabalarımıza/arkadaşlarımıza genelde huzursuz bir gülümsemeyle karşılık verirken, kabak, hayatına karışılmasına benim kadar alışık olmayan kocamın Amerikalı bir arkadaşının başına patladı: “Yaa biliyor musun bizim çocuğumuz olmuyor Tim, çok denedik.” diye tiye alınan arkadaş, şaka yaptığımızı anlayana kadar bizi teskin etmek için İncil ayetleri göndermeye devam etti."
9808,"Evet, biliyorum annelerin hayatı çok zor. Biliyorum anne olmayı deli gibi isteyip olamayan, çocuğu yüzünden okulunu veya işini bırakmak zorunda kalan, bir şekilde hayatına aynı şekilde devam etmeye çalışan mükemmel annelik, örnek eş, iyi öğrenci rollerine girmeye çalışırken bin parçaya bölünen insanlar var. Hepsinin de mücadelesine hayranım.  Ama bana gelince ben pek o kadar kutsal değilim-mümkünse de olmayayım. Kendi elin adamlarıyla dersler alır, konferanslarda gezerken kocasını yalnız bırakan kadınım. Hem de öyle kariyeristim ki şu dersleri yoluna koyana kadar çocuk düşünmeyen feminiğin biriyim. Bu yüzden elalemin bitmek bilmek sorularına muhatap olmam müstehak tabii ki. Ama artık çok sıkıldım. Çalışmayıp evde otursan üniversite mezunu ev hanımı mı olur? Okusan veya çalışsan çocuk her evin neşesi. İkisini de yapsan hem anneliğin hem kariyerin yarım. Siz hiç çocuk sahibi olmayı ertelediği için azarlanan bir erkek gördünüz mü? Ya da çalıştığı için fıtratından uzaklaşmış bir koca? Her konuşana kulak asmamayı öğrenme konusunda yol katettim ama insan yine de kırılıyor işte!"
9809,"Eşimle görücü usulü tanıştık, ikinci buluşmamız nişan törenimizdi. Hayır, manyak değiliz (umarım yani). Okulun bitmesini beklerken süren uzun bir nişanlılık devresinin ardından, evlenir evlenmez Amerika’ya yerleştim. Master, şimdi devamında doktora derken yaşamboyu öğrencilik mesleğiyle iştigal etmekteyim. Yıllar geçiyor, hayatımızda, işimizde,evliliğimizde tonla heyecanlı değişiklik oluyor, ama değişmeyen tek bir şey var: Çocuk ne zaman sorusu!"
9810,"Hikayeyi biraz daha başa saralım, başıma bir şey gelmeyecekse söyleyeyim, ben hiç öyle yolda gördüğü çocuklara “ayy canımm” falan diye bayılan biri olmadım. Ağlama sesinden nefret ederim, uykuma da seyahat etmeye de pek düşkünüm. Tamam, arada canım arkadaşlarım tatlı çocuklar doğuruyor, onlara bayılıyorum, Ferhan teyze desinler diye heyecanlanıyorum falan ama  o kadar. Kader kısmet bu işler, büyük konuşmaya gelmez ama ben ne ara yeni çıkan kitaplar beni bebek bezlerinden daha çok heyecanlandırıyor demeye utanır hala geldim yahu?"
9811,"Boğaziçi’nde okurken bu yaşta evlenilmez, kariyerin çok parlak sonra hiçbir şey yapamazsın diyen sosyalist profesöre de, okulla birlikte medrese eğitimi almak için yalvardığım ama programına kızlar hemen evlenip, doğurunca dersi bırakıyor diye sırf erkekleri kabul eden tefsir alimine de, ona bir çocuk vermezsen kocan senden soğur kızım, dul kalırsın diyen İslamcı teyzeye de yıllar sonra söylüyorum işte korkmuyorum, hepiniz aynısınız! Hem bu dünyada–en az- annelik kadar güzel başka şeyler de var! Oh dedim, rahatladım."
9812,—
9813,"Ps: Bu yazı yukarıda andığım yazarları hedeflemiyor tabii ki, ya da çalışan kadınların çocuk sahibi olmasına karşı olacak kadar aptal değilim. Sadece çocuk sahibi olmama veya bunun zamanına yalnızca çocuğun ebeveynlerinin karar verme özgürlüğüne saygı bekliyorum!"
9814, 
9815,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9816,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9817,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9818,
9819,Cumhuriyet gazetesi kadınların çalışmasına karşı olduğuna dair sözleriyle gündeme gelen Ömer Tuğrul İnançer’le ilgili gibi gözüken şöyle bir haber yapmış: “Kadınların çalışmamasını isteyen İnançer’in kızı bakın nereye atandı“. Kısacası İnançer’e “sen önce kendi kızına söz geçir” diyorlar. İşte biz tutarlılık diye buna deriz!
9820,"Haber daha sonra başka haber sitelerinde ve sosyal medyada virüs gibi yayıldı. Şimdi kameraya gülümseyin, süper bir çelişki yakaladınız ve bir kadının ismini, çalıştığı yeri, pozisyonunu açık ederek de Türkiye’deki ortalama gazetecilik ahlakına uygun bir iş çıkardınız."
9821,"Anladık zaten alışık olduğunuz üzere insanları afişe etmeye utanmıyorsunuz da, kadınların babalarının “çelişkileri” değil, ayrı birer insan olduklarını da mı biz söyleyelim?"
9822,"
"
9823,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9824,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9825,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9826,Yazar: Rumeysa
9827, 
9828,
9829, 
9830,"Başlamadan söylemem gerek, bu yazı yazmaya beni Sema Maraşlı’nın şu yazısı itti."
9831,"“Yeni Aile Kanunu” başlıklı bu yazının baştan başa ne kadar da can yakıcı, talihsiz, her anlamda utanç verici bir yazı olduğunu söylemek istemiyorum. Her gün eşleri, erkek kardeşleri, babaları tarafından öldürülen onlarca kadının da vebali hepimizin üstünde muhakkak, ama “şu utanç verici yazıyı yazanın biraz daha üstünde yahu” demekten fazlasını yapmayı başaramıyorum o yüzden."
9832,"Ama bu trajikomik yazı sadece kadına yönelik şiddet ve ölümlere olan bakış açısıyla beynimi kemirmedi. Aynı zamanda içerisinde barındırdığı o garip fantezi dünyasıyla da beni kulaklarımdan çıkan alevlerle yalnız bıraktı. Yazıdan birebir alıntı yapıyorum, dayanamıyorum:"
9833,"“4-Haftada bir kaç gün karı-koca yatak etkinliği yapmayı ihmal etmemeli. Geceleri başı ağrıyan kadınlar için ağrı kesici, erkenden uykusu gelen kocalar için dinçlik verici ilaçlar sağlık ocaklarından bedava dağıtılacaktır.
5-Kadınlara haftanın en az dört günü kocalarının yanında elbise ya da etek giyme ve süslenme zorunluluğu vardır. Erkeklerin de eski pijamalarla, rengi atmış eşofmanlarla eşinin yanında durması yasaktır. İki tarafta diş temizliği gibi kişisel bakımlarını ihmal edemezler. Maddi imkanı olmayanlara devletimiz destek verecektir.”"
9834,"Daha çok yakın zamanda Nebiye’nin Reçel’de yayınlanan şiirine gelen tepkiler o yanan kulaklarımda çınladı sonra. Bu kadın göz göre göre kadına yönelik şiddete, ölümlere çözüm olarak bu Zaytung habervari üslupla “yatak etkinliği” önerebiliyor, bunu da gazete Vahdet isimli bir yerde yayınlayabiliyorken, Nebiye’nin sadece içerisinde rahim, döl kelimeleri geçtiği için ve hatta Reçel’de yayınlandığı için bunca tepki çeken yazısının aldığı reddin haddi hesabı yok."
9835,"Demek ki neymiş dostlar, mesele metnin içinde cinsellik geçmesi falan değilmiş. Mesele bir kadının cinsellikten bahsedip bahsedememesi hiç değilmiş. Erkeklerin erkekliğini pohpohlamadığımız, haddimizin bildirilmesini kabul etmediğimiz, istendiğinde yatakta, istendiğinde mutfakta olmadığımız sürece yazdıklarımızın bir önemi olamıyormuş."
9836,"Cinsellik kelimesinin kendisini bile kullanırken çekinip sıkılan biz “nefsi için özgürlükten başkasını istemeyen kadınlar” (Allah’ım bunu da ikinci yazısında yazdı! Bitmeyecek bu çile!) olurken, kadınların başının ağrımasından, erkeklere dinçleştirici haplardan bahseden Sema hanım el üstünde tutulsun."
9837,"Yok, ya benim aklımda bir noksanlık var, ya da bu işte bir terslik var. Bizi zaten el üstünde tutmasın bunlar yahu, ihtiyacımız olsaydı bir köşe de biz bulmuş olurduk oralarda…"
9838,Rabbim yardımcımız olsun.
9839, 
9840,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9841,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9842,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9843,Konuk Yazar: Tuba Olgaç
9844,
9845,"Toplumun tüm katmanları muhafazakar, İslamcı, başörtülü kadını ezmek, yermek ve eleştirmek için adeta pusuda bekliyor. Bunda bilhassa erkeklerin oranı azımsanmayacak kadar büyük. Bu öncü kardeşlerimiz hepimizin yerine düşünüyorlar. Bir erkek atasözü; o başındaki örtüden de mi utanmıyorsun? Hayır utanmıyoruz, nasıl utanacağımızı bize öğretmediniz. Sizde de utanma olmadığına göre… Erkeklerden alıntı yapmaktan imanımız çürüdü. Bugün ümmetin bu halde olmasının sebebi, imanın 7. şartı olan “erkeklere iman” meselesinin yeterince ciddiye alınmamış olmasıdır."
9846,"Hanımlarımıza, bacılarımıza (ama asla kadınlarımıza değil) sesleniyorum. Lütfen erkeklere imanı ıskalamayalım. Bir duvar yazısında görüp hüzünlenmiştim; ‘bu hayatta kadınların ayağına bir tek overlok makinesi gelir’."
9847,"Overlok makinesi henüz bizim mahalleye uğramadığına göre konuya dönelim. Bu öncü, yüce, kurtarıcı, müslüman, sosyalist, ateist, yer yer parçalı bulutlu erkekler, kadının kapitalist olmasından giriyor, imanından çıkıyor, dış görüntüsünü eleştiriyor ve durmadan yaftalıyorlar. Erkek olmak ne kadar konforlu… Hakikaten bu toplum için bazen bulunmaz bir nimet."
9848,"Her ideoloji ve dinde tüm göstergeler kadının üzerinde. Teoride böyle olmasa da, pratikte tüm semboller ve ilahi kaideler kadın ile vücut buluyor. Dini mistik bir düzlemde yaşamayı şiar edinmiş kadınlar da hiçbir zaman ulaşamayacakları “kutsal kadın” ile kıyasıya bir rekabet içindeler. Bunun neticesinde ahlaki bir katılık ve bastırılmışlık duygusuyla kendileri gibi olmayan kadınları çılgınca eleştirmekte bir beis görmüyorlar. Kadının nasıl olması gerektiğine dair en güzel örneği kendi mutsuz yaşantıları ve mutsuzluğa nasıl sabrettikleri gibi örnekler üzerinden veriyorlar. Yaşanmamış bir hayatın karşılığında cennet mükafatı. Ruhban zihinli kadınların hayat ile cenneti takası… Yaşanmamış bir hayat ne ile takas edilebilir?"
9849,"Bu çarpıtılmış sabır kavramı, içindeki mücadeleci ruh alınmış, gamlı, yaslı, gözü yaşlı, cefakar kadının durumu ile takas edilmiştir. Dört duvar arasındaki çile dergahı ve çileli yaşantıdan arta kalan mutsuz bireyler ile nasıl bir toplum inşa edilir? Sırf birbirlerine katlandıkları için bir mükafata tabi tutulurlar mı? Bunun ilahi karşılığı cennet ile müjdelenmek midir? Kocası tarafından öldürülen kadın şehit midir? Öyleyse en büyük şehitler kadınlardır. Ama sisteme hizmet etmedikleri ve milli bilinci diri tutmadıkları için şehitlik payesi de alamazlar. Onlar ölmezler, telef olurlar."
9850,Kadınlar erkeklerden çektikleri kadar bu kutsallaşmaya çalışan kadınlardan da çekti.
9851,"Ruhban kadınlara ve erkeklere söylüyorum; kendi kusursuz-olağanüstü kadın algınızı “kadının” üzerinden çekin! Kürtajdan girip, doğumdan çıkıyor, nasıl tesettürlü olunur, nasıl ahlaklı olunur, nasıl insan olunur, nasıl kadın olunur hepsini özenle öğretiyorsunuz (!) Gerçekten mide bulandırıyorsunuz."
9852,"Bu kolaycılıktan, bu derinlik istemeyen, malzemesi ve pazarı geniş konuşmalardan vazgeçin. Zaten boşuna konuştuğumuzun da farkındayız. Bunu anlayabileceğinizi de zannetmiyoruz! Tek çözüm terör! Bazılarınızı asmalı, bazılarınızı kesmeliyiz. Sizlere zarar verip korku salmalıyız ki dikkate alınalım. Sizin kavrayış düzleminize çıkmanın tek yolu budur. Ama bunu söylemezsiniz. Terörü ve şiddeti her zaman iktidarlar, erkekler doğurur. Tüm savaşların en büyük mağdurları kadınlarken bizde biraz şiddet uygulasak çok mu?"
9853,"Ama evet özgürlüğü bile erkeklerden istemeliyiz! Hatta nasıl isteneceğini bile… Çünkü sermayesi erkeklerde. Biz o alana ancak işçi olarak girebiliriz. Ortak olmak ne haddimize. Değil mi ki tüm devletler güvenliklerini önceler. Erkeklerde de iyi bir devlet kafası var. Kadınların ulaşamayacakları yerlere saklanan özgürlük, her an bir tehlike yaratabilir!"
9854,Erkeklere sesleniyorum; insani olanla kapitalist olanın sınırını ne ayırıyor? Bu sistemin çarkına taşıdığınız sular nelerdir? Biraz bahsedin. Cehennemi kadınlar mı dolduracak?
9855,"Durmadan bu tarz konuları tartışan erkekler, bilgilerini, entelektüel seviyelerini, statülerini pazarlayarak kapitalizmin onlara açtığı alandan çok güzel besleniyorlar."
9856,“Statü” ve “hiyerarşi” bu dünyanın erkeklerden öğrendiği iki temel sacayağıdır. Bunu çılgınca sürdürmek isteyen de erkeklerdir. Ve yine eşitlik naraları atanlar da erkeklerdir. Ve aynı değirmene su taşıdıklarının farkında değillerdir. Çünkü kadını susturup kadın için konuşmaya çalışıyorlar. Tıpkı tüm popüler hareketlerde olduğu gibi… Biz ise dışarıdan yapılan eleştirileri dinliyoruz. Tüm kelimeler uzay boşluğuna yuvarlanıyor gibi…
9857,"Sizden hiçbir şey isteyen yok. “Siz” bir şey talep edebileceğimiz statüde değilsiniz. Bu yüzden bir iyilik yapın ve bize hiçbir şey vermeye kalkmayın yeter.
Müslüman kadının bir yanlışını görürseniz eğer sloganı biliyorsunuz; “Gölgelerin Gücü Adına! Vurun Kahpeye!”"
9858,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9859,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9860,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9861,
9862, 
9863,Editörümüz Rumeysa’nın Kadınnews’de çıkan röportajını yayınlıyoruz. Şimdiden uyarıyoruz: Yazıda Müslüman kadın müzisyen var!
9864, 
9865,Bir akşam Fatih’ten kalktık Üsküdar’a gittik. Kafe Demlik’te elektrogitarıyla bestelerini icra eden genç kızı dinleyecektik. Tam bir müzik ziyafetiyle akşamın sonuna geldiğimizde Rumeysa Çamdereli’yi daha yakından tanımak ve tanıtmak kararını almıştık bile. Sizlere kendisiyle yaptığımız keyifli söyleşiyi sunuyoruz…
9866,"
Önce sizi tanıyarak başlayalım. Kendinizi tanıtır mısınız?"
9867,"1989 Diyarbakır doğumluyum. 1,5 sene  önce Boğaziçi Bilgisayar Mühendisliği’nden mezun oldum. 11-12 yıllık müzik çalışmaları geçmişim var. 4 yıldır da profesyonel olarak yapmaya karar verdim. İngilizce bilmenin avantajından yararlanarak çeviri yapıyorum. Evliyim ve bir bebek bekliyorum."
9868,Müziğe çocukluğunuzdan beri ilginiz vardı ama neden bilgisayar mühendisliği?
9869,"4. sınıfta aldım ilk gitarımı. Kursa gittim. Hayatımda hep müzik vardı ama üniversiteye gelene kadar; başörtüsü muhabbetinden dolayı benim kesin Boğaziçi Üniversitesi’ne gitmem gerekiyordu. Konservatuara gitsem başımı açacaktım. En azından başımı örteyim ve bir yere gidebileyim dedim, nereye gidebilirim, Boğaziçi Üniversitesinde en azından sosyal faaliyetler, kulüpler  var. Folklor kulübünde Kabataş Erkek Lisesi  üst kuşağımdan  bir abim vardı; bana  “Folklor  kulübüne gel burada gitar topluluğu var” dedi. “Ben de başımı açmayacaksam ve  müzik yapabileceksem Boğaziçi’ne giderim” dedim. Aslında Boğaziçi Bilgisayar Mühendisliği tercihimin  tek nedeni müzikti. O zamandan  da bunu biliyordum. Sadece bunu kendime itiraf etmem  zaman aldı. Çünkü bir de puanım iyiyken  daha düşük bir yere gitmeme ailem izin vermeyecekti. Bilgisayar mühendisliğini  kenardan kenardan götürürüm diye düşünüyordum. Sonra herkes gibi bir işe  girerim, paramı kazanırım bir yandan da müziği hobi olarak yaparım düşüncesindeydim. Ama bu kadar mesai harcadığım, bu kadar beni mutlu eden bir şeyi  sadece hobi olarak yapamazdım. Özellikle   okulun dördüncü senesinde 2. sınıf seviyesindeydim, zaten okul  8 sene sürdü. Onun yüzde sekseninde de müzikle uğraştım. Bir şekilde de dersleri geçtim şu an 2.01 ortalamayla mezun oldum , hiçbir  fikrim yok bilgisayar mühendisliği ile ilgili. (Gülüyor)"
9870,Peki Boğaziçi’ndeki  kulüp faaliyeti dışında başka bir yerden müzik eğitimi aldınız mı?
9871,"Armoni ve temel müzik eğitimini kulüpte BGST diye bir yapı var mezunların oluşturduğu Kardeş Türküleri çıkaran. Oradan gelen bir gelenek var; kulübe gelen bir insan sıfırdan bile başlasa temel müzik bilgisini alır, armoni  bilgisini alır,  ben de çok meraklı ve istekli olduğum için biraz da çırpınarak  şu an mesela  konservatuar mezunu biriyle karşılıklı oturup müzik üzerinden seviyemi karşılaştırabilirim. Belki işte biraz daha az sanat tarihi biliyorumdur."
9872,Müzisyenler içinde model aldığınız biri var mı?
9873,"Ben çok uzun süreyi onun arayışı içinde geçirdim. Akın Eldes diye bir abi var tanıdığım ve tanımaktan çok mutlu olduğum. Onun  yaptığı müziği çok seviyorum. Birlikte iki ay çalışma olanağım da oldu. Tur rehberliğinden para  kazanıp bir yandan müzik yapan hiç kimseye tamahı olmayan biri. O yüzden de onu örnek alıyorum. Piyasaya girmiyor, atıyorum Bengü’nün arkasında çalmıyor. Yaptığı şeyi asla piyasalaştırmıyor."
9874,Sizin besteleriniz de var. Bestelerinizi yalnızca Kafe Demlik’te mi çalıyorsunuz?
9875,Evet. Kafe Demlik’ te çalıyorum.
9876,Bestelerinizle ilgili başka projeleriniz de var  mı?
9877,Hayalim buradan bir beste albümü çıkarmak. Enstrümantal müziğin can çekiştiği bir piyasada nasıl olur bilmiyorum ama enstrümantal bir albüm çıkarmak hayalim aslında. Kardeş Türkülerin son açık hava konserinde benim bestelerimden birine söz yazarak  şarkıyı sahneledik 6000 kişiye. Güzel bir histi. Benim için çok büyük bir heyecandı.
9878,Hangi besteniz?
9879,Kayıtlarda “Dibinde” adıyla yer alan bestem.
9880,
9881,"Başörtülüsünüz ve elektrogitar çalıyorsunuz, Kafe Demlik’te sahne alıyorsunuz? Gelen tepkiler nasıl?"
9882,"Şu an değişti aslında. 2007’de başıma gelen bir olay var. Hürriyet gazetesinde o zaman  “Boğaziçi’nde tuhaf şov” başlığıyla haber yapıldı. O haber  bizim folklor kulübünün gösterisine dairdi. Orada sahnede başörtülü birini görünce  flaşlar filan patladı. Ben çıkmadan önce  gazetecilerin geldiğini duyduğumda arkadaşlarımı uyarmıştım. Onlar da “Hayır, biz ayrımcılık yapamayız sahneye çıkan insanlar arasında” dediler. Ve sahneye çıktım, olay oldu gerçekten."
9883,Ve birdenbire “tuhaf”  etiketi aldı etkinliğiniz.
9884,"Evet tuhaf bir türbanlı gitarist haberi! 2007’de bu şekilde Hürriyet ve Takvim’de manşet oldu. O aralar hem de kendi camiamızdan insanların “O provokatör  konuşmayın onunla” diyen insanların olduğunu duydum. Tam tersine, rektör benim yanımda daha çok durdu. Hatta okula da soruşturma açılmıştı. 18 yaşındaydım  o zaman ve benim için önemli bir dönüm noktası oldu.
Şimdi kendi müziğimi yapıyorum Rumeysa Çamdereli deyince insanların ulaşabilecekleri müzikler var  ve sadece bu müzikleri dinlemeye gelenler var. Şimdi bu rahatlıkla konuşabiliyorum kendim hakkında."
9885,
9886,Bu noktada şunu sormak istiyorum: Öne çıkarttığınız herhangi bir kimlik var mı?
9887,"Sanırım bu biraz dönemsel olarak değişiyor. İnsanın politik motivasyonları da etkiliyor meseleyi.  Üniversiteye başladığım  zamanlarda İslamcı olarak kendimi çok net bir şekilde tanımlıyordum. Hâlâ  kendime  İslamcı dediğimde  kötü bir şey dediğimi düşünmüyorum ama şu an kendimi İslamcıyım diye ortaya atmam mesela. Sonrasında özgürlük hareketleri, kültürel çoğulculuk , kültürlerin bir arada yaşayabilmesi meselesinde  aslında bir bütün olarak var olmanın ne kadar önemli bir şey olduğunu  anladım. Özgürlükçüyüm demedim hiçbir zaman ama Müslüman kimliğimle bu özgürlükleri savunmanın üzerinden hareket etmeye çalıştım. Son dönemde kadın meselesiyle özellikle ilgileniyorum. 4-5 senedir de kendime feminist diyorum zaten. Şu an yaptığım bütün işler kadın meselesine dair. Kadın meselesinin tam içinde ve ortasında olarak bir aktivizm yürütmek bana çok daha yapıcı geldi."
9888,Buradan Reçel   blogdaki yazılarınıza gelelim. Her şeyden önce  Reçel’deki diğer yazılar gibi sizin yazılarınız da önce başlıklarıyla merak uyandırıyor. Mesela Çok Sekülerim Keşke Ölsem  (http://recel-blog.com/cok-sekulerim-keske-olsem/ )ve “Ayakları Üstünde Durmama” Hakkı (http://recel-blog.com/ayaklari-ustunde-durmama-hakki/) gibi.
9889,"Biz ilk başta  blogda hangi konularda yazabiliriz  diye beyin fırtınası yaptık. Kadınların hikâyeleri hiç dinlenmemiş senelerdir. Farklı kadınlık  hikayeleri mesela ana akım kadınlık hikayeleri çok dinleniyor şimdi. Mesele  ana akım kadın işine giden, çalışan, ayakları üzerinde duran  evine para  getiren kadın.  “Ayakları Üstünde Durmama” Hakkı yazımda tam bu noktada  feminizan  bir şey yaptığımı düşünüyorum.  Bir kadınlık hikâyesini en içten şekilde, ara duvarlar olmadan verebilmek , bana çok değerli geliyor. Kendi adıma da hem benim için rahatlatıcı ve  güçlendirici hem benim gibi olan kadınlara ulaşma olanağı benim için. Çok güzel  yorumlar geldi mesela metne.  Çok heyecan verici bir şeydi bu."
9890,Bu dönemde geçmişin aksine  kadının iş hayatına atılması yönünde bir baskı mı var sizce?
9891,"Kesinlikle.  Ben  mühendis diploması olan bir insan olarak zorlandım o süreçte. Tersinden bir durum var. Evin dışına çıkmayı tercih etmeyen bir insan olmak büyük bir ayrımcılığa sebep oluyor . İlk önce kendi kendine. İlk baskı kendine oluyor.  Ben mühendis olarak çalışsaydım bir “mortgage” a girmiş, araba taksiti yapmış, daha önce çocuk  sahibi olmuş olmak gibi gibi hayat tempomuzda başka bir şey olacaktı ama şu an benim için bunlar bir eksiklik değil. Yani atıyorum ayın sonunda 20 lirayla kalıp eşimle 10’ar lira olarak   bölüşüp, o şekilde evden ayrılmak veya o şekilde kalmak da  bir problem değil. Şöyle  bir vurgu var herkes çok paralar kazanıp iyi evlerde yaşamalı ve çok  daha iyi şartlarda olmalı ve bunun da tek maaşla olamayacağını herkes bilir.
İş dünyasında mühendislerin mesaisi  9- 5 de değil 9-9 hatta 9-12 .Yani gece onunla uyuyup sabaha tekrar onunla uyanmak. Ben 20 gün  staj yaptım. Orada bitti benim için mühendislik. Akşam eve ölü gibi gidiyorlar, bir tane dizi izlerken  yarısında uyuyakalıyorlar,  sonra sabaha tekrar.  Peki  neye katıyorlar bunu? Ne yapıyorlar bunun sonucunda? İşte kredi kartının bilmem ne çipinin yazılımını yapıyorlar. Dünyaya hiçbir katkısı olmayan bir şey. Ben bunun bir parçası olmak istemediğimi düşünüyorum. Yapanlara saygım sonsuz. Bazen insanlar tercihsiz de kalabilir. Ben şu an bunu yaşayabileceğim bir insanla evliyim. Ya da bir şeylere katkı sunduğunu  düşünen insanlar da olabilir ki gerçekten çok önemli mühendislik işleri var; mesela Google gibi bir şeyin varlığı  dünyayı değiştiriyor. Bunun için uğraşan insanlar olmalı ama ben bunlardan biri olamazdım. O yüzden müzikle ilgilenmeye karar verdim."
9892,
9893,"Bu güzel söyleşi için teşekkür ederiz Rumeysa Hanım.  Müzikseverler bestelerinizi dinlemek için Çarşamba akşamları saat 19:00’da  Kafe Demlik’e, yazılarınızı okumak isteyenler de  http://recel-blog.com/?s=Rumeysa  adresine gelsinler diyelim son olarak."
9894,Teşekkür ederim.
9895, 
9896,Not: Rumeysa Çamdereli’nin bestelerini on-line dinlemek için tıklayınız…
9897,Röportaj: Necla Saydam
9898,www.kadinnews.com
9899, 
9900,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9901,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9902,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9903,Konuk Yazar: Zeynep Ö.
9904,"Rusya’da doğurmayan kadına “gerçekleşmemiş kadın” derler; yani anne olmayan kadın Ruslar için bir hiçtir. Malum, bizde de hiç farklı değil. Siyasi otoritelerimiz de dahil olmak üzere doğurganlık yaşına gelip de doğurmadıysan milletin gözünde yürümeyen araba, çekmeyen telefon, ısıtmayan kombi gibisin. Bir erkek için büyük başarı sayılabilecek şeylere, mesela eğitime, kariyere, paraya ya da özgüvene sahipsen bile anne değilsen bir hiçsin. Hatta hiçliğin de ötesinde sorunlusun, psikopatsın, zavallısın."
9905,"Bu algı yüzünden evlenmemiş, evlense bile çocuk sahibi olmayan benim gibi kadınların çoğu aldatıcı bir yetersizlik duygusuna sürükleniyor. Hayatta hep anlam peşinde koşmuş, özgürce ve cesaretle gezmiş, okumuş, çalışmış bir kadının en sonunda kazandığı sıfat şu: “evde kalmış”. Üstelik bu algıyı pekiştirenler erkek yaratılmış olmakla zaten doğuştan imtiyazlı (!) olanlar değil sadece. Hayatta başka hiçbir başarısı olmasa bile sırf çocuk sahibi olmakla sonradan statü kazanan hemcinslerimiz de bize acıyarak bakıyorlar."
9906,"Ben dindar bir ailede büyüdüm. Hem dindar hem de eğitimli bir aile. Ve dini referanslar olmadan konuşamayacak, düşünemeyecek kadar dindar bir insan olarak tanımlarım kendimi. Böyle olmasa, insanların bana bakışını hiç iplemeden, boğaz manzaralı 1+1 dairemde, ortalama gelirimle, akşamları mumlarımı yakıp müziğimi dinleyerek gayet mutlu yaşayabilirdim aslında. Ama dindeki şu “kutsal annelik” olayı tüm oyunu bozuyor. Kafamda deli sorular: Acaba bu insanlar çok da haksız değiller mi? Ben gerçekten bir hiç miyim? Kutsal bir varlık olabilecekken bir zavallı olarak mı yaşayıp gidiyorum?"
9907,"Artık doğurganlık yaşımın da geçmek üzere olduğu şu yıllarda bu şüphelerle yaşayamayacağımı fark ettim ve dini referansları yeniden ele almaya karar verdim. Ve hemen her konuda olduğu gibi bu metinlerin yorumunda da kadını birey olarak değerli görmeyen ataerkil bir kurnazlığın farkına vardım. Annelerle ilgili ayetlerin hepsinde öncelikle anne ile baba birarada geçiyor. Bu bizi bir yere ulaştırmayabilir, evet. Ama bu ayetlerin tamamında esas olan anne ve babaya iyilik etmek, merhametli olmak, onları incitmemek. Bunun gerekçesi de onların bizim için yaptığı özveri, çektiği zahmet, bize gösterdiği şefkat. Yani bu ayetlerin hiçbirinde anneliğe varoluşsal bir anlam ve kutsallık yüklenmemiş. Anne olan kadın ile olmayan arasında bir kıyaslama yapılmamış, hiyerarşik bir ilişki kurulmamış. Anneliğin bizzat kendinden değil, onun getirdiği fiili durumdan bahsedilmiş."
9908,"“Bunun annesine de saygısı yok!” denilmesin diye açıklayayım: Annemi çok seviyorum. Ben ondan bir parçayım; o benim geçmişle bağım, kimliğim, kişiliğim. Ama bu ilişki sadece annemle beni bağlar. Bireysel bağlarımız ve aramızdaki bu sevgi onun Allah katındaki değerini ya da birey olarak toplumdaki konumunu değiştirmez. Annem kutsalsa bile sadece benim için öyledir. Annelerin ve babaların çocukları için yaptığı özveriyi, şefkati başkalarına gösterdiğim sürece benim eylemlerim de bir anneninki kadar kutsaldır."
9909,"Şimdi hem dindar, hem bekar, hem de kutsal bir kadın olarak yoluma devam edebilirim."
9910,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9911,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9912,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9913,Konuk Yazar: Büşra Bulut
9914,
9915,Okula 3 hafta sonra başlamakla 5 yıl sonra başlamak arasında pek de bir fark yokmuş aslında.
9916,Gittiğim okullara dair hatıralarım okulun ilk günlerinden ibaret. Oyun oynamaktan başka bir şeyle ilgilenmek istemediğim için de her gün okula gitmenin aptalca bir şey olduğu üzerine her zaman bir inadım ve bence çok mantıklı sebeplerim vardı. Ve zaten hiçbir zaman da sistematik bir okul hayatım olmadı. Neyse ki..
9917,"İlkokul 1. sınıfa dair çocukların ağlıyor olmalarından aşırı derecede sıkılıp yanımdaki çocuğa “Sus artık!” diye bağırmamdan başka bir şey hatırlamasam da ilk lise günümü çok iyi hatırlıyorum. Aşırı yağmurlu bir gündü ve 3 ay önce düzenli olarak takmaya başladığım başörtüm tamamen yüzüme yapışmıştı. Islaklık duygusunun gerginliği ile sınıfa girdim, en arka sıraya oturdum. Birkaç dakika sonra hoca geldi ve bir süre sonra beni fark edip “Sen, arkadaki! Ayağa kalk.” dedi. Tüm itiraz ve savunma mekanizmalarını kuşanmış ve çok güçlü hissediyordum kendimi, karşılaşacağım her şey çok fazla kere anlatılmıştı çünkü ve ayağa kalktım. Öğretmen “Ya o başındakini çıkar ya da dışarı çık.” dediği anda titreyen dizlerim aslında bu duruma pek de hazırlıklı olmadığımı ele veriyordu. Ama ben hocanın gözünün içine baka baka yürüdüm ve dışarı çıkıp kapıyı çarptım. Okulun ilk gününde öğrendiğim ilk şey kovulmak ve ‘güçlü’ olmak oldu. Ağlamadığımı hatırlıyorum. Bu hakkımı daha sonra çok kere kullanacaktım zaten. Tarihi bir binaydı. Çok yüksek tavanları ve kocaman pencereleri vardı. Okuldan çıkmak için iki kat aşağı inmem gerekiyordu, son merdivene geldiğimde kulağımda yankılanan ses, hayatımın geri kalanında aklımın arka fonunda çalacak ses olarak beni bekliyordu. “Senin adın ne? Kaçıncı sınıfsın sen! Şimdi bahçeden dışarı çık orada o başındakini çıkar ve öyle gir okula…”  Bahçeden dışarı çıktım, arabaya bindim ve “Ben okulu bırakıyorum anne, eve gidelim.” dedim."
9918,"3 hafta sonra müdürle konuşulmuş, okul aile bilmem nesi ile konuşulmuş, benimle konuşulmuş, velilerle konuşulmuştu.. Orada ne yapıldı bilmiyorum ama ben 3 hafta sonra 3 yıl boyunca bir daha hiç ‘görünmeyeceğim’ okula başlamıştım yeniden. Çantama gün içinde yiyeceğim ve içeceğim şeyleri doldurup, sınıfa çıkmamak üzere girer, akşam okulun çoğunluğu okulu terk ettikten sonra okuldan çıkardım. Varlığım yok sayılmış, bedenim tecrit edilmiş gibiydi. Sınıf arkadaşlarım da benim başörtülü olmamın onların peruk takmasına bir gün engel olacağını düşünerek beni muhabbetsizlikle cezalandırıyorlardı. Hiç hatırlamadığım ve hiç arkadaşımın olmadığı lise hayatım tüm gün sınıf içinde oturmakla geçtiği için bir sürü kitap okumama yaramıştı. Ders aralarında kantine ya da yemekhaneye inemezdim, inmemeliydim. Birkaç kere koridora çıkma teşebbüsünde bulunmuştum ve müdüre hanıma denk gelmiş, kalabalık öğrenci güruhu içinde ardımdan “O başındakini çıkar!” azarını yemiş ve aslında gururun rezil olmaktan çok daha başka bir şey olduğunu kavramıştım. Hala çok anlamadığım ama çok iyi hissettiğim bir deneyimdi bu."
9919,"Meslek lisesinde olduğum için iki yıl boyunca haftada 3 gün ana sınıfında staj yapmam gerekiyordu. Tanıdık bir kolejde, dört sınıfın olduğu kare alan dahilinden dışarı asla çıkmamak üzere staja başladım. Kantine ve yemekhaneye inemezdim, ortalıklarda gözükmemeliydim. Çantama yiyecek almadıysam tüm gün aç kalmak kaçınılmazdı. Bir yıl boyunca böyle devam etti. Stajımın ve lisenin son yılıydı. Bu sefer okul içinde başörtüsünü açan bir öğretmene denk gelmiştim. Ve ilk defa konuşabildiğim bir öğretmenim olmuştu. Kendileri yemek saatinde yemekhaneye indiklerinde ben sınıfta beklerdim. Bu hale hiç yabancı değildim. Yeni dönem stajının ilk günü bu öğretmen bana kendi yemeğinden bir tabak getirmiş ve bundan sonra öğle yemeğinde bir tabak yemek de benim için yukarı çıkaracağını söylemişti. Söylediğini de yaptı. Yaptığı şey okul kurallarına aykırıydı ve öğretmenle, okul kurallarına uyumlu bir aykırılığımız vardı. İlk gün getirdiği bir tabak yemeği tek başıma olduğum sınıfta yerken ağlamak hakkımı kullanmıştım. O gün ve ondan sonraki günler lise hayatıma dair hafızamda kalan tek şey ona bakarken çok fazla şey düşündüğüm, o tek tabağın üzerindeki catering şirketinin amblemiydi."
9920,"Okula 3 hafta sonra başlamıştım. Bu sefer başladığım yer üniversiteydi. Girmek için 5 yıl beklediğim üniversite. Orada kimsenin umurunda değildim. Kimsenin umurunda olmamak güzel bir duyguydu. Kimsenin beni ‘farketmemiş’ olması da, ‘var’ olmamak da… Yemekhaneye indim. Yemeği alıp boş bir masaya iliştim, sosyalleşmeye pek niyetim yoktu. Dikkatimi önümdeki yemeğe verdiğim anda gördüğüm, tabaktaki catering şirketinin amblemi oldu. Öyle ya da böyle, bir başlangıç ve sonun olmadığı aşikardı. Zorlamamalıydım."
9921,"…Nihayetinde bazen, kendi hikayeni anlatmak sadece kendi hikayeni anlattığın anlamına gelmiyordu ve buralarda herkes birbirinin hikayesine aşinaydı…"
9922,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9923,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9924,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9925,Konuk Yazar: Fatma Çiftçi
9926,
9927,"“Abi erkekler de kelebek olmaz mı? Nii ha ha haa. “
“Neden hep kadınlar kelebek? Haa ha haaa”"
9928,"25 Kasım Kadına Yönelik Şiddete Karşı Dayanışma ve Mücadele Günü’nün tarihçesini okuyup, sonra da başlıktaki kelebeğin kanatlarına takılıp en Erol Taş kahkahalarını atabilen yaratığa erkek diyoruz."
9929,"Okuduğu şey çok trajik oysa ki. Dominikli üç kız kardeşin uçurumun dibinde sonlanan hayatlarının hikayesinin ardından, son bir yılda Türkiye’de işlenen kadın cinayetleri, taciz ve tecavüzlerinin istatistîki dökümü."
9930,"– Bu kadar şeyi anlatmasının nedeni aslında şu alttaki sıralamalar
– İyi de onlar gerçek.
– Eyvallah gerçek tabii ki
– Gerçekleri gündeme dahi alamıyoruz?
– Bakınız geçenlerde de söylemiştim o Avusturyalı yazar kitabında…
– Ya tamam da şu kadına yönelik şiddete gelemiyoruz bi türlü. Bir mağduriyet var ortada. Bunu nasıl ve nerden konuşacağımızı konuşurken asıla gelemiyoruz.
– Dinlerseniz anlatacağım.
– Dinliyorum dersimi edeceğim ezber, buyrun.
– Şimdi Kürtlerin ezilmesi Kürtleri Kürtçü yapmamalı, kadınların ezilmesi de kadınları kadınları… Bunları yanlış buluyorum.
– Kadınların uğradığı şiddeti yok mu sayalım?
– Eski bi şarkı vardı siz de bilirsiniz hani “Senin derdin dert midir benim derdimin yanında?”
– Bu erkek egemen zihniyet erkeklere verdiği zengin güçlü adam, makbul adam rolüyle erkeği de eziyor. Bunları da konuşalım diyorum toplumsal cinsiyet rollerini konuşurken.
– Peki bütün bunlar niye bizim gündemimize Birleşmiş Milletler’in gündemiyle girmek zorunda?
– Bakın bu yazıda anlatılan üç kız kardeş siyasi bir çatışma sonucu katledilmiş. Bütün kültürlerde kadın bedeni savaş alanı olarak kullanılıyor.
– YOO YOO BUNU ASLA KABUL EDEMEM!
– Nasıl edemezsiniz?
– Siz “bütün kültür” derken dinleri, medeniyetleri kastediyorsunuz.
– Evet dinlerin yaşanan yüzünü de kast ediyorum. Bakın Afganistan’da kabileler kendi aralarındaki kavgayı dahi diğer kabilenin kadınlarının üzerinden yapıyor. Orası da İslam coğrafyası. Yok mu sayalım şimdi?
(İçimden “İslam’da da kadın savaş esirlerinin cariye olması var, cariyeliğin erkek kölelerden farklı bir durumu var, sahibi isterse sadece emeğini değil bedenini de kullanabiliyor.” demek geçiyor ama, bu kadar erkeğin içinde bir de cariyelik ve cinsellik mevzularına girmeyeyim diyorum. Yine mi tosladık kadınlığın sınırlarına?)
– Yok saymayalım ama neden “başkalarının” jargonuyla konuşuyorsunuz?
– Çünkü kadın mücadelesini biraz da o “başkalarından” öğreniyoruz. Ama merak etmeyin arkadan zehir gibi gençler** geliyor onlar kendi jargonlarıyla sizi çok pis dövecek!"
9931,—
9932,"*Konuşma bir kadın ve bir çok erkek arasında geçmiştir, tamamen hayal ürünüdür. Gerçek kişilere benzerlik gördüyseniz, tamamen tesadüftür."
9933,** Zehir gibi gençler için bknz. Reçel Blog yazarları.
9934,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9935,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9936,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9937,Konuk Yazar: Fatma Betül Ö.
9938,
9939,"Bundan aylar önce arkadaşımın kitaplığında bir “kadın ilmihali” ile karşılaştım. Sahaftan 5 liraya almıştı; O dönemde merak ettiği bir konuya bakmak için. Haklı tabi ki neticede ilmihaller Müslümanların İslami yaşayışa dair bilgi alabilmeleri için yazılmış kitaplar. Ayet ve hadis temel alınarak yazıldıkları için, yani öyle olduğuna inanıldığı için, yapılan davranışlar burada geçen bilgiler üzerinden değerlendirilir, meşrulaştırılır, kabul edilir ya da reddedilir. Arkadaşın satın aldığı bu ilmihali şöyle bir inceledim. Ne hikmetse benim elime aldığım bütün ilmihallerde şöyle bir durum söz konusu; İslam’ın şartları söz konusu olduğunda hükümler kadın ve erkek için oldukça benzer. Ama iş içtimai hayat olunca müthiş bir farklılık başlıyor."
9940,"Bu farklılık genel olarak erkeğin üstünlüğü kadının acizliği üzerinden yürütülüyor. Kadını, söz konusu olan birçok kötü durumun sebebi olarak görüyor ve kötülükleri önleyebilecek kurtarıcı nihayetinde erkek oluyor. Arkadaşın aldığı ilmihalini incelediğim zaman işte bu senaryonun daha da genişletilerek okuyucusuna sunulduğunu gördüm. Alt başlıklar halinde yazılmıştı ve başlıklar kanımı dondurmaya, beni öfkeden delirtmeye yetti. O zaman da bir yazı yazmıştım bu öfkeyle. Şimdi yine öfkeliyim. Aynı zamanda çok önceden beri içimde birikmiş olan; kadının kocasına karşı nasıl davranması gerektiğini öğütleyen, hizmette kusur etmemesini aksi takdirde cehennemlik olacağını dahi iddia eden ilmihallerin bilgisine boyun eğmiş kadınların hazin durumları var."
9941,"Her yazı yazarının refleksivitesini içerir. Bunun aksini iddia edebilecek olan çıksın karşıma! Aynı şekilde her ilmihal de yazarının refleksivitesini içeriyor. Vee ilmihallerin yazarları çoğunlukla erkek. Bu nedenle olsa gerek istedikleri yorumu istedikleri şekilde evirip çevirebiliyor ve kadına hükmetmek adına, erkeğe itaati “ibadet” olarak yazıyorlar. Bunu gelenek destekliyor, aile destekliyor, çevre destekliyor.. olan yine kadına oluyor tabi! Ben de her defasında böyle bir ilmihalle karşılaştığımda hiçbir tutarlılığı ve dayanağı olmayan, Kur’anla ve peygamberle hiçbir şekilde uyuşmayan bu tutumları karşısında şunu diyorum: Benim dinim ve peygamberim asla böyle bir şey söylemez! Zaten söylemiyor da; söyleyen yazan kişi!"
9942,"Gelelim şimdi neden öfkeli olduğuma.. Nurettin Yıldız! Şu kadar zaman biriktirdiğim düşüncelerim kendisine bir muhatab bulmuş oldu. Şimdiye kadar birçok kadınla karşılaştım eşinden gördüğü şiddete ibadet olduğunu düşündüğü için sabreden. Bunu nereden okuduğunu sorduğum zaman; ilmihalden, yazıdan, sohbetten gibi cevaplar alıyor ve kendime bunu neye dayandırdığını soracak muhatap bulamıyordum. Şimdi muhatabım var ve ağzımdan çıkacaklara engel olmak niyetinde değilim!"
9943,"Akit gazetesinin “Kadın çalışınca “Ümmet” neler kaybeder?” manşetinde, bu başlık altında çıkmış beyfendinin(!) yazısı. Aman Allahım çalışan kadınlara ne hakaretler! Canı kadına hakaret etmek istemiş herhalde ama beni sinirlendiren hakaretler, öfkelendirense bunların yine İslam ve ümmet üzerinden meşrulaştırmaya çalışılması! Bazı cümleleri kadınlara iftira içerikli, bazı cümleleri erkeklerde aldatmayı, zinayı meşrulaştırıcı nitelikte. İftirasını, kadının erkekleri fuhuş yapmak zorunda bırakmasını içeren cümlelerine dayandırıyorum. Cümlelerinin çirkinliğini buraya taşımak istemediğim için kendi cümlelerimle belirteceğim; çalışan kadının evlenmeyi geciktirdiğini söyleyerek başlamış ve bu geciktirmenin erkeklerin evlilik sürecini baltaladığını iddia etmiş! Yani çalışıp evlenmek istemiyor ya da evlenmiyorsanız zavallı erkeklerin evlenmek isteklerini, evlilik süreçlerini baltalıyorsunuz. Ama yapılır mı böyle bir şey? Muhtemelen Nurettin beyfendi yakın zamanda çalışan bir kadını çevresindeki bir erkeğe “gelin almak” istedi ve “alamadı” ya da ne bilim birisi bunun gibi yaşadığı bir hadiseyi anlattı. O da buna kızmış olmalı ki bunu dini bir hüküm gibi, kadının çalışması ümmete bir zulüm gibi gösterdi. Neticede dinleyeni çok bir şahıs ve muhtemelen egosu kendisine yaşadığı her olayı, hiçbir temele dayandırmadan, insanlara hüküm olarak sunmasını sağlayacak kadar yüksek! Bilemiyorum ama ben başka bir açıklama bulamıyorum bu sözlere. Neden mi? Hiçbir mantığı ve dayanağı olmayan tamamen kendi refleksivitesini ve yine dayanaksız ve temelsiz yorumlarını içerdiğini için!"
9944,"Sonra kadını evlendirmiş; çalışan kadını evlendirmiş Beyfendi. Ama bu defa da evli olduğu halde çalıştığı için yorgunluğu ve vakit darlığı nedeniyle erkeği ile olan ilişkisinin arızalı olacağını iddia etmiş! Ve bu arıza yüzünden, erkeğin gözü dışarıda kalıyormuş işte! Erkeklerin aldatmalarının sebebi bu(!) Dediğine göre adamcağız evde eksik kaldığı için, zavallı ne yapsın, iş yerinde başka kadınlarla bu eksiği gideriyor! Vah canıım, kıyamam! Erkeğin fuhuş olmasa da fuhuşumsu bir durumuna sebebiyet veren bu “arızalı” çalışan kadın aynı zamanda doğurmayan, az doğuran kadın olduğu için ümmetin soyunu kurutuyor! Ümmet zarar görüyor vesselam! Bir de erkeğe hiçbir günah biçilemez, bütün günah kadınadır; ahirette erkeğin günahını da ödeyecektir dese. Al sana mis gibi dini hüküm! Kadını yine bir fitnenin sebebi kılan bu cümlelerden sonra tam bu noktada aklıma Musa Carullah’ın Hatun kitabında geçen şu sözleri geldi: ”İlmin ve imanın aydınlığında fitne olmaz. Varsa, fitne, erkeklerin gözlerinde, kalplerinde ve dillerinde bulunur. İlle de tedbir almak gerekiyorsa, erkeklerin gözlerine nikap, kalplerine adap, dillerine ikap lazım gelir.”"
9945,"Evet sinirliyim. Ve soruyorum Allah aşkına neye dayanarak konuşuyorsun! Kadına çalıştığı için bu kadar suçlamada bulunurken, erkeğin her şekilde aldatmasına bula bula bu kılıfı mı buldun! “Aldatan erkeğin sorumlusu kadındır” cümlelerini çok duyduk biz! Neyi meşrulaştırıyorsun sen! Ayetler yazılırken yanında iki şahit getirmeyenin söylediği kabul görmemiş. Sen neyi dayanak göstereceksin! Ben senin bu konuşmandan şunu anlıyorum ve anlamak istiyorum; “Erkekler zina ediyor ya nasıl adlarını temize çıkartırız acaba?” sorusuna cevap arayıp çözümü kadını karalamakta bulmuşsun. Sorun şurada; bunu din adamı sıfatıyla yapma. Duyan da İslam böyle diyor sanacak! Ne düşünüyorsan düşün, dini fikirlerini meşrulaştırma aracı olarak kullanma!"
9946,"Her gün kaç tane kadın cinayeti haberiyle karşılaşıyorum! Kaç tane annenin korkunç şekilde katledildiğini okuyorum! Bunlar ölenler, bir de daha ölmemiş işkence gören onlarcası var. Öfkeliyim. Erkeği yüceltmek adına kadın katili olanların eline su döken bütün iktidar budalalarına öfkeliyim! Ve şunu hiddetle soruyorum: Pardon kim oluyorsunuz?!"
9947, 
9948,*Fotoğraf: Fatma Zişan Tokaç
9949,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9950,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9951,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9952,
9953,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9954,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9955,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9956,Yazar: Feyza
9957, 
9958,"Çocukları izlerken düşünüyorum, büyüyünce nasıl insanlar olacaklar? Çocuğu olan, etrafında çocuk görenler yapıyordur bunu herhalde. Oyuncu, şakacı, neşeli, öfkeli, yapışkan, mesafeli, hasta, mızmız, pasaklı, titiz, vs. vs. bu çocuktan nasıl birer yetişkin çıkar ki? Bana benzer mi? Zayıf mı olur kilolu mu, boyu benden uzun olur mu? Saçlarını kısacık mı kestirir, uzun mu bırakır? Toplar mı, dağınık mı bırakır, ya da yoksa…"
9959,Örter mi saçlarını acaba?
9960,"İçimde bir yer sızlıyor. Başım hafiften ağrımaya başlıyor. Düşünmeyi bırakamıyorum: kızlardan biri bir gün, tıpkı benim çocukken yaptığım gibi, başına bir örtü atıp sokağa çıkmak isterse, elinden örtüyü çekip alayım mı? Sokakta yanyana yürürken, sağdan soldan acıyan, öfkeli, ya da kızgın bakışlar karşısında eriyeyim mi? Utanayım mı? ‘Valla ben yapmadım’ mı diyeyim?"
9961,"Ya bir gün başında örtü görüp ertesi gün göremeyenler “Eee oyuncak mı bu? Bir açıp bir örtüyor, olmaz öyle. O bizim kutsalımız!” derse, çocuğa, “tutarlı ol beni rezil etme!” mi diyeyim? Diğer tüm giyimli kuşamlı oyunlar gibi bu da bir oyun olamaz mı?"
9962,"Ben devlet miyim? Aile miyim? Anne miyim? Başörtüsü müyüm? Haklarım ve iradem, kurbanlığım ve ezilmişliğim, gücüm ve güçsüzlüğüm… Bunların sınırı nerde başlar nerde biter? Çocukla yeniden çocuk olurken beni kendim yapan herşeyi yeniden gözden mi geçireyim? Hepsine bir açıklama, bir özür mü getireyim? ‘Kendi irademle’ mi diyeyim, ‘Bu hayatın içine doğdum işte, naparsın?’ mı diyeyim? Saçlarını rüzgârda savuran kadınların şüphesiz benden özgür olduğunu, tüm nezaket ve samimiyetiyle, bundan da öte sorumluluk duygusuyla bana söyleyenlere ne diyeyim? Öylece kabul mü edeyim?"
9963,"Hep kendimi mi deşeyim? Hep kendimi mi anlatayım? Kendimin benim dışımda, herşeyi anlamış çözmüş kavramsallaştırmış insanlarca konuşulmasını olgunlukla mı karşılayayım?"
9964,Kızlarıma ne diyeyim? Onlara ben olmanın kötü bir şey olduğunu mu söyleyeyim?
9965,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9966,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9967,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9968,Konuk Yazar: Nebiye
9969,
9970,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9971,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9972,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9973,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9974,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9975,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9976,
9977,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9978,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9979,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9980,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9981,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9982,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9983,
9984,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9985,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9986,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9987,
9988,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9989,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9990,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9991,
9992,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
9993,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
9994,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
9995, 
9996,"
 "
9997,
9998, 
9999,
10000,Şimdi utanmadan “zaten” pantolon giydiklerini iddia eder bunlar!
10001, 
10002, 
10003,
10004,Buyurun buradan yakın!
10005, 
10006, 
10007,Evet.
10008, 
10009,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10010,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10011,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10012,  
10013,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10014,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10015,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10016, 
10017, 
10018,
10019,
10020,
10021,
10022,
10023,
10024,
10025, 
10026, 
10027,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10028,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10029,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10030,
10031,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10032,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10033,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10034, 
10035, 
10036, 
10037, 
10038,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10039,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10040,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10041,
10042,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10043,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10044,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10045, 
10046,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10047,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10048,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10049,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10050,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10051,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10052,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10053,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10054,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10055,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10056,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10057,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10058,"Kendimi bildim bileli Müslümanım. Bir dönem bunun üzerine tekrar derinlikli düşündüm, 19 yaş civarı sanırım, cidden de tekrar tekrar karar verdim Müslüman olduğuma."
10059,"Özellikle o derinlikli düşünme, sorgulama döneminden beri de inanmazsınız, konuşuyorum, düşünüyorum, yazıyorum, önüme gelen, benim için önemli olan her türlü konuda. Bu yazma süreçlerinde muhakkak ki Kur’an’a bakıp referans vermeyi, bildiğim hadislere tekrar bakmayı hissettiğim çok zaman oldu."
10060,"Ama bazen de zaten hissettiğim şeyleri yazmak, bunu da bir Müslüman olarak yapmak için bu kaynakların bende bıraktığı izlenimlerden yola çıkmam yeterli oldu."
10061,"Ama ne zaman “camia” içerisinde bir yerde bu son söylediğim formatta konuşmak istesem uzaydan gelmişim gibi muamele gördüm. Özellikle de ilk zamanlarımda Osmanlıca kelimeleri metinlerime serpiştirmediğim, yeteri kadar hadis referansı vermediğim için söylediklerim pek de önem ifade etmedi birçok insan için. Seküler olmak, modern olmakla suçlandım her seferinde."
10062,"Peki, sorarım size kim değil ki? Bir kere herkes bu camiada entel olabilmek için en az 3 tane adı kolay söylenmeyen akademisyen ismini yazısında geçirmek zorunda, abartıyor demeyin sakın bana. Sırf Witgenşıtayn, Fuko, Niçe falan nasıl yazılıyor diye google’lamak zorunda kaldım, ben yapmadım demeyin sakın."
10063,"Bu aşamayı geçtiğiniz takdirde de ikinci turu anlaşılmayan Osmanlıca kelime kullanımıyla atlatıyorsunuz: Yemin ederim, lûgatla okuduğum mailler gördü bu gözler."
10064,"Ne zaman ki bunların dışında bir şey hayal ediyorsunuz, o zaman sığ oluyorsunuz, azcık güzel bir şey söylerseniz de seküler…"
10065,"Ben hayattan beslenen bir şeylere inanmak istiyorum. Necip Fazıl okumadan da iman edebilmeye, Fuzuli referansı olmadan da sözü dinlenmeye, dini metinlere atıfta bulunmadan inancıma dair konuşabildiğim yazılar yazmaya inanmak istiyorum. Bir de şu amcanın yaşadığı dini yaşamaya:"
10066,
10067,"Metin için muhtemel ayet referansları (Biz de biliyoruz yani, ama şovunu yapasımız yok (gıcık gülücük)):"
10068,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10069,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10070,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10071,
10072,—
10073,Bedenlerimiz “Kimsenin” İdeolojik Savaş Alanı Değildir
10074,"Son dönemde orta öğretimde başörtüsü serbestliği gündemine dair gelişen tartışmaların geldiği nokta, bizleri bu metni kaleme almaya sevk etti."
10075,"Özellikle, kendini özgürlükçü olarak tanımlayan ve zaman zaman da üniversitelerde başörtüsü yasağı ile ilgili özgürlük taleplerinin yanında tavır almış olan kimi sol, feminist vs. çevrelerin, ortaöğretimde getirilen serbestlik noktasında sınıfta kaldıklarına şahit oluyoruz. 10 yaşında başını örten çocukların irade ve muhakeme yeteneklerinin yok sayılmasının yanısıra, bu yok sayma üzerinden yetişkin başörtülülere de had bildiriliyor. Hal böyleyken, başörtüsü serbestliğine karşı yaygın olarak kullanılan argümanlara bir cevap verme ihtiyacı hissettik."
10076, 
10077,Müslümanlar homojen midir?
10078,"Öncelikle, başörtüsü serbestliğine yöneltilen eleştirilerin kültürel, sınıfsal vs. ayrımlar gözetilmeden, bütün Müslümanlar homojen bir kimliğe sahipmiş gibi şekillendirildiğini görüyoruz. Bütün Müslüman ailelerin baskıcı, bütün Müslüman aile kızlarının ise aileleri karşısında zayıf ve zavallı oldukları tahayyül ediliyor. Kızların kendi özgür iradeleri ile örtünme tercihi yapmış olabilecekleri göz ardı edilp, bunu muhakkak babanın zorlaması ile yaptığı şeklinde hüküm veriliyor."
10079,"Bizlere ise bu hayali Müslüman tiplemelerinin karşısına kendi gerçekliğimizi koymak düşüyor. Tecrübelerimizden biliyoruz ki, ortaöğretim çağında bir kişi pek ala kendi kararı ile örtünebilmektedir. Üstelik hür iradeleri ile bu tercihte bulunanlar zannedildiği gibi istisna değillerdir. Ne yazık ki bu kararı veren kız çocukları her gün okul kapısında devleti karşılarında bulmakta ve kapının iki ayrı tafında iki ayrı kimliğe sahip olma travması yaşamaktadırlar."
10080, 
10081,Başörtüsü özgürlüğü kısıtlar mı?
10082,"Yasağı savunanların yaygın argümanlarından bir diğeri başörtüsü ile kız çocuklarının özgürlüğünün kısıtlandığıdır. Özgürlük meselesini böyle dar bir bakış açısı ile tartışmak makul değildir. Başörtüsü kadınların özgürleşmesi önünde bir engel olarak tanımlanamaz, aksine pek çoğumuz için özgürlük mücadelesi verilen bir alan olmuştur."
10083,"Kız çocuklarının başlarını örtmeleri ile özgürlüklerini kaybedeceği, oyunlarından kopartılacağı, kadınsılaşacağı, itaatkarlaşacağı gibi iddialar Müslümanları homojen bir grup olarak değerlendirme çabasının ürünüdür. Başörtülü çocuklar sokakta koşup oynayabildiği gibi ceberrut devlet ile mücadele edecek kadar isyankar da olabilmektedirler."
10084, 
10085,"Yasak, baskıya çözüm müdür?"
10086,"Biz başörtüsüne dair her türlü yasağa karşı olduğumuz gibi, elbette anne ve babaların çocuklarına belirli bir kıyafeti baskı ile giydirmesinin de karşısındayız. Bununla birlikte aile baskısının 20 yaşında dahi mevcut olabildiği herkesçe bilinirken, baskının yaş ile alakalandırılmasının yasağı savunmanın bahanesi olduğu da ortadadır."
10087,"Yasak, baskıya çözümü olamaz. Yasak devam ettiği durumda başörtülü kızların ya özel alanda örtülü olmaya devam edip, “kamusal alan”a girerken her gün kimlik değiştirme travması yaşayacakları ya da örtülü gidemedikleri için okuldan ayrılmak durumunda kalacakları açıktır. Dolayısıyla okulda başörtüsü serbestlğini savunmak, -ister kendi tercihiyle ister zorla örtünmüş olsun- tüm başörtülü kız çocukları için eğitim hakkını savunmaktır."
10088, 
10089,Nötr kıyafet mümkün müdür?
10090,"Buna ek olarak, başörtüsü bir tercih olarak nitelenirken başörtüsü dışında her türlü kılık kıyafet “nötr” olarak yansıtılmakta ve bu noktada çocuğun ya da ailenin iradesi sorgulanmamaktadır. Bir kız çocuğunun başörtüsü takma tercihi yapabilmek için 18 yaşını doldurmuş olmasını şart koşanlar farklı giyim tercihlerini, örneğin kot pantolon giymeyi, “normal” ve “sıradan” olan olarak görmekte ve bu giyim tercihi için kimseye yaş sınırı koymamaktadırlar."
10091,"Yine dindar Müslüman ailelerin çocuklarına kendi değerlerini aktarmaları “çocuğun ailenin insafına terk edilmesi” olarak görülürken, dindar olmayan ailelerin değer aktarımında bir sorun görülmemektedir. Kot pantolon giyen bir annenin kızının kot pantolon giymeye heves etmesi “normal” karşılanırken, örtülü bir annenin kızının örtünmeye heves etmesi “yanlış fikirler”in çocuklara aşılanması şeklinde değerlendirilmekte ve çocukları korumak için devlet göreve çağırılmaktadır."
10092,"Öyle ise sormak gerekir: Başörtüsü dışındaki kıyafet tercihleri ve devletin verdiği eğitim ne kadar nötr ve ideolojisizdir? Çocuklara kaç yaşlarından itibaren giyim tercihini kendi kararları ile yapma hakkı verilebilir? Eğer bu hakkı 18 yaşında elde edebileceklerse o yaşa kadar ne giyeceklerine kim karar verecektir? Eğer bu kararı aileleri verecekse, kendi yaşam tarzlarını çocuklarına dayatmış olmamak adına ne tür bir “nötr” kıyafet seçmelilerdir?"
10093, 
10094,Kamusal alanda başörtüsünün yeri var mı?
10095,"Yasakçı argümanlar, dini pratiklerin kamusal alanda var olmaması gerektiği öne sürmektedir. İdeolojiler kamusal alanda görünür olabildiği gibi inaçlar ve inançlar doğrultusunda gelişen pratikler de Allah ve kul arasında kalmak zorunda değildir, kamusal alana taşınabilir. Asıl, devletle aynı pratiği uygulayarak, kamusal alanı yasaklarla donatmak ve belirli bir ideoloji çerçevesinde biçimlendirmek özgürlükleri kısıtlamak demektir."
10096, 
10097,Başörtülüler AKP’nin her yaptığının sorumlusu mu?
10098,"Tüm bu tartışmaların ekseninde, ortaöğetimde başörtüsü serbestliğinin AKP eliyle getirilmiş olması yatmaktadır. Uygulamayı eleştirenler, serbestliğin AKP’nin dindar nesil yetiştirme ajandası dahilinde getirilmesinden dolayı özünde baskıcı olduğunu öne sürmektedirler. AKP’nin tüm baskıcı ve kadın düşmanı uygulamaları bir sepete konularak başörtülü kadınların önüne sürülmekte ve elde ettikleri özgürlüğe karşılık bunların hesabını vermeleri istenmektedir."
10099,Başka alanlardaki baskıcı tutumları başörtüsü özgürlüğünün önüne bir engel olarak sermek ve özgürlük alanlarını genişletmek yerine daraltmayı önermek özgürlükçülük olarak nitelenemez. Başörtüsü serbestliği; kılık kıyafet özgürlüğü ve temel eğitim hakkı çerçevesinde değerlendirilmelidir. Kişinin siyasi aidiyetinin ya da hangi partinin hangi ajanda dahilinde bu temel hak ve özgürlüğü teslim ettiğinin bu hususta önemi yoktur.
10100,"Basitçe hatırlatmak gerekir ki, tüm başörtülü kadınlar AKP’li değillerdir! AKP’li olsun ya da olmasın başörtülü kadınlar, AKP’nin yasakçı uygulamalarının hesabını vermeye mecbur da değillerdir."
10101, 
10102,Bedenlerimiz ideolojik bir savaş alanı mı?
10103,"Bizler bedenlerimize dair tercihlerimizin ne devlet eliyle kısıtlanmasına, ne aile zoruyla şekillendirilmesine; temel hak ve özgürlüklerimizin ise ne siyasi rant malzemesi yapılmasına, ne de siyasi bir münakaşaya kurban edilmesine razı gelmeyeceğiz."
10104,AKP ile olan hesaplaşmalarını başörtülüler üzerinden görmeye çalışanlar için ise son sözümüz şudur: Ne kız çocuklarının ne yetişkin kadınların bedeni AKP’ye karşı ideolojik bir savaş alanı değildir. Bedenimizden elinizi ve dilinizi çekin!
10105,Kadına Şiddete Karşı Müslümanlar İnisyatifi
10106,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10107,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10108,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10109, 
10110,
10111,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10112,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10113,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10114, 
10115,
10116,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10117,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10118,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10119,"Yazar: Rümeysa
Görsel: Reem Kelani"
10120,Bu metin Kadına Şiddete Karşı Müslümanlar İnisiyatifi’nin 21 Temmuz 2014 günü gerçekleştirdiği buluşmada yaptğım sunumun metnidir.
10121,"Bu sunumu, Reem Kelani’nin Confronting the International Patriarchy: Iran, Iraq and United States of America isimli, Cambridge Scholars Publishing yayınlarından 2013 yılında çıkan kitaba yazdığı “Write it down… Artist or Prostitute: Perspectives on Female Creativity and Activism in the Arab World [Şunu yaz… Sanatçı ya da Kahpe: Arap Dünyasında Kadın Yaratıcılığı ve Aktivizmine Dair Görüşler]” isimli makalesi temel alarak hazırladım."
10122,"Reem Kelani Manchester’da doğmuş, Kuveyt’te büyümüş, Filistinli bir anne babanın çocuğu… 1986’da Kuveyt Üniversitesi’nden biyolog olarak mezun olmasının ardından, iki sene kadar bu alanda çalıştıktan sonra profesyonel müzisyen olarak hayatına devam etmeye karar veriyor. Müziğe dört yaşlarında başladığını söylüyor. Burada bir parantez açıp, Reem Kelani’nin müzisyenliğine dair hikâyesine, makalesinde kendinden bahsettiği kısma geldiğimizde daha detaylı değinebiliriz."
10123,"Reem Kelani şu an Londra’da yaşıyor. Birçok farklı projede aktif olarak yer alan, aktivist bir müzisyen… Bu projelerden bazıları: Anti-capitalist Roadshow ve Cry Freedom. 2006 yılında çıkardığı solo albümü Sprinting Gazelle ise arşivler için çok önemli bir albüm…"
10124,"Makaleye gelecek olursak… Makale eski bir Irak fıkrası/söyleyişiyle başlıyor. Bir sanatçı grubu seyahat etmektedir, yol üzerinde bir kontrol noktasına gelirler. Herkes isimlerini ve mesleklerini göçmenlik memuruna söylemektedir. Sıra kadın müzisyene gelir. Memur mesleğini sorma gereği bile duymaz; “Şunu yaz: Kahpe…” der. Reem Kelani, Arap dünyasında herkesin belleğine kazınmış olan bu söyleyişin aslında bu coğrafyada müziğe ilgi duyan her kadının bilincinde yer ettiğini belirterek başlıyor makalesine."
10125,"Ancak bu durumun, yani bir kadının müzisyenliği meslek olarak seçmesinin önündeki engellerin, sadece kadınlar tarafından değil, erkekler tarafından da belirli ölçülerde yaşandığını Sayyid Darwish (Seyit Derviş, 1892-1923) üzerinden örneklendiriyor. Seyit Derviş de evlendiği esnada mesleği kayıtlara özellikle “öğretmen” olarak geçirilen, döneminin en önemli müzisyenlerinden biri. Buna ek olarak kadınların “batılı kız kardeşleri” kadar özgür olmasını istediğini belirttiği bir şarkısı da var. [1]"
10126,https://www.youtube.com/watch?v=4yP6uKlY618
10127," Ancak kendisi ne kadar kadınların aydınlanmasını istese de (!), hatta mesleğinin toplumsal olarak kabul görmemesinden ötürü sıkıntı çekmiş olsa da, eşlerinin (dört evlilik yapıyor, aynı anda birden fazla eşi olmuyor) ya da akrabalarından kadınların kendisini izlemeye gelmesinin önüne geçmiş. Çevresindeki kadınların konserlerine gelmeleri durumunda tamamen örtülü olmalarını, herkesten sonra gelmelerini ve herkesten önce salonu terk etmelerini şart koşmuş. Kendisi sahnede kadınlarla icra yaparken eşlerine ve akrabalarına yaptığı bu muameleyi Reem Kelani, “Ne olursa olsun o da bir Arap erkeğiydi…” diyerek açıklıyor."
10128,"Reem Kelani’nin bu meseleye dair verdiği bir diğer örnek Ümmü Gülsüm (1898-1975). Ümmü Gülsüm’ün çok değerli ve bir yandan da çok şanslı bir örnek olduğundan bahsediyor. Babası müezzin ve Ümmü Gülsüm’ün yeteneğini çok küçük yaşta keşfedip onu büyük bir azim ve istekle destekliyor. Sırf “erkek” olacak diye oğullarına daha fazla yemek veren annelerin olduğu bir coğrafyada, babasının Ümmü Gülsüm için değeri daha fazla anlaşılacaktır diyor Reem Kelani… Ümmü Gülsüm hepimizin bildiği, dinlediği, dünya çapında “world music” listelerinde yer alan bir müzisyen olmasına rağmen, anti-siyonist ve aktivist bir kadın olduğu gerçeği görmezden geliniyor Reem Kelani’ye göre. “Tariqun Wahid” isimli parçasını Latin harfleriyle youtube ya da google gibi kanallarda bulmak imkansız ama şöyle sözleri var ["
10129,
10130,2]:
10131,"“Artık bir silahım var!
 Beni Filistin’e götür”"
10132,"Ümmü Gülsüm’in Filistin’e verdiği açık destek, başı açık olduğu ve şarkı söylediği için “günahkar” olarak anılmasına ve suçlanmasına engel olamıyor. Burada Reem Kelani, Şeyh Abdülhamit Keşk ismini anıyor ve “Enemy of Song [Şarkının düşmanı]” olarak bahsettiği Şeyh Abdülhamit Keşk’in durmaksızın, yorulmaksızın, Ümmü Gülsüm’ün birçok şarkısı üzerinden açık bir şekilde onu suçlandığını söylüyor. Ancak Ümmü Gülsüm’ün şarkıları, özellikle vatan özlemini bir nebze dindirmesi açısından gizli gizli de olsa önemli bir misyon taşıyor. Hatta öyle ki Şeyh Abdülhamit Keşk dahi Ümmü Gülsüm’ün şarkılarını dinlediğini itiraf ediyor…"
10133,"Reem Kelani, Ümmü Gülsüm örneğinden sonra, başka anekdotları da aktarıp kendi hikayesine geçiyor. Dört yaşındayken müziğe başladığını daha önce belirtmiştim. Dört yaşında ilk söylediği şarkı ise Zahat al-Mada’in, 1967’de Batı Kudüs’ün işgal edilmesinin ardından yazılan bir şarkı. Fairouz’un sesinden bilinen bu şarkı Reem için önemli bir dönüm noktası [3"
10134,
10135,]. 
10136,"Sonrasında müzisyen olmaya kesin olarak karar vermesi ise bir düğünden sonra oluyor. Bu düğünde yaşlı erkeklerin oynadığı “dabke” ve onun “big mamas” diye andığı yaşlı kadınların söylediği yüzyıllarca geleneği içinde taşıyan şarkıların kaybolmaması, hatırlanması ve paylaşılması gerektiğini hisseden ve anlayan Reem Kelani müziğe profesyonel olarak devam etme kararı alıyor."
10137,"Ama ne kadar önemli bir çıkış noktası olsa da, müziğe başladıktan sonra farklı farklı yüzleşmeler yaşıyor. Bunlardan biri Afrika’dan Sufi bir vaizle olan sohbeti esnasında gerçekleşiyor. Bu vaiz Reem Kelani’ye “Önceden Fairouz dinlerdim, ama Hristiyan olduğunu öğrendiğimden beri dinlemiyorum.” diyor. Reem Kelani de buna önce oldukça üzülüyor, sonra da makalede “Fairouz Müslüman olsaydı ona şarkı söyletecek miydiniz?” diye soruyor. Bu çelişki ve benzerlerine bir de toplumsal karşılaşmalar ekleniyor. Reem Kelani’ye herkes “Ben kızımın asla müzisyen olmasına izin vermem.” diyor ya da Reem Kelani’nin “big mamas” olarak bahsettiği yaşlı kadınlar da kendisine “Git artık bırak bu işleri, çocuk yap…” diyorlar."
10138,"Sonuç olarak ne yazık ki bu tartışmaların sonuca ermesi, bu çelişkilerin ortadan kalkması, karşılaşmaların sona ermesi pek mümkün görünmüyor. Ama Reem Kelani bir konferanstaki tartışmadan alıntı yaparak, kadınların edilgen konumlarından etken, özne konumuna geçtiklerinde bir aşama kaydedileceğini düşündüğünü söyleyerek makaleyi tamamlıyor."
10139,"Sunumun sonunda benim bireysel tecrübem ve Türkiye örneği üzerinden sohbet ettik. Bu sohbeti toparlamak pek mümkün olamayacak sanıyorum, ama en azından bu meseleyi tartışmaya açmak, üzerine konuşmak benim için önemliydi."
10140,Son olarak:
10141,
10142,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10143,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10144,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10145,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10146,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10147,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10148,
10149,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10150,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10151,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10152,
10153,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10154,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10155,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10156, 
10157,
10158,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10159,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10160,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10161,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10162,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10163,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10164,Yazar: Rumeysa
10165,
10166,"Bir süredir internette gördüğüm hiçbir şeye sinirlenmiyorum, en azından kendimi tutuyorum, sakinleştiriyorum. Ama şu görseli ilk gördüğüm andan beri beynimi yiyip bitiriyor sanki, kulaklarımdan ateş çıkıyor. Neresinden tutsam, neresinden başlasam?"
10167,"Yukarıdan aşağıda başlayayım: Okul Şanlıurfa’da, Hilvan’da. Önce bu fotoğrafın “Doğu”da çekildiğine emin oluyoruz ve bu çerçevedeki insanların ne kadar da acınası durumda olması gerektiğine içten içe ikna ediliyoruz (Bu fotoğrafı paylaşan ve böyle düşünmediğini bildiğim arkadaşlarım da, evet buna alet oldunuz!). Sonra aşağıya doğru indikçe bir grup sakallı bıyıklı “korkutucu”, “karnını kaşıyan adamlar” görüyoruz. Sakallarıyla sanki içlerindeki “vahşet” ortaya çıkıyor ve yanlarındaki küçük kızların “iradeleri” olmakla itham ediliyorlar. Sonrasında da ortadaki minik kızlar… Dünya tatlısı ve sadece başlarındaki örtü sayesinde hiçbir özgürlüklerine sahip çıkamayacaklarına emin olduğumuz kızlar."
10168,"Bu resmin beni sinirlendirmesinin tek nedeni oryantalist olması falan değil. O resimdeki kızlardan biri olma ihtimalim. Evet, ben de orta sonda başımı örtmüştüm. O ortalardaki kızlar gibi fotoğraflarım var yani. Ve kendimi savunmak için bunu senelerce söylemiş olsam da “Babam herhangi bir baskıda bulunmadı, hatta senelerce beni ne kadar sıkıntıya sokacağını söyleyerek beni uyardı hatta bir nebze vazgeçirmeye çalıştı”. Babam beni vazgeçirmeye çalışmamış da olabilirdi. Hatta ergenlik çağıma girmiş ve bu yüzden baş örtmenin benim için farz olduğunu bana bildirmiş de olabilirdi ve ben de ikna olur ya da olmaz başımı örtebilirdim. Ama sanki başka başka ailelerde insanlar kendi kıyafetlerinden birçok konuya kadar kararlarını farklı şekillerde veriyor! Tütü giyip bale yapan kız örnekleri vermeyeceğim, yanlış anlaşılmasın. Ama bir çocuk, 18 yaşından önce annesi babası yanında olmadan resmi belge imzalayamayan bir insan, zaten ailesinden ayrı bir şekilde neye karar veriyor? Ya da çevresinden? Ya da daha da ileri götüreyim, 25 yaşında ben şu an ne kadar kendi özgür irademle, etrafımdakilerden etkilenmeyerek karar verebiliyorum? Etraftaki onlarca kural, baskı varken tek dert o küçük kızların başındaki başörtüsü müdür?"
10169,"Liseye giderken 4 sene boyunca her gün okula girerken başımı açtığım esnada şiddet gördüm, evet şiddet. Okuduğum okulda, ki Kemalizmin kalelerinden biri olmasıyla övünür, içeride başım açık olmasına rağmen başıma gelmeyen kalmadı. O başörtüsü sizin sandığınızın aksine somut bir şey değil yani. Çok çektik, mağduruz edebiyatına da çok kılım doğrusunu söylemek gerekirse ama bana o senelerimde çektiğim sıkıntıları kim geri ödeyecek? Bu yasağın kalkması sadece benim o küçük yaşta çektiklerimin daha azını çekecek nesillere neden olacak. Belki onlar da bu yüzden daha “özgürce” seçecekler ne yapmak istediklerini."
10170,"Herkesin hayatının benim gibi olmadığını biliyorum. Ailesinin zoruyla başlarını örten, sevmediği adamlarla evlendirilen,… onlarca kadın var biliyorum. Ama şunu da biliyorum. Okula giden, okuyan kız çocuklarından kimseye zarar gelmez."
10171,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10172,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10173,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10174,
10175, 
10176,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10177,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10178,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10179,
10180,Reçel Blog iyi bayramlar diler.
10181,Bayram hepimize çocuklara geldiği gibi gelsin.
10182,
10183, 
10184, 
10185,Editörlerimizden Rumeysa’nın “Bayram” isimli ezgisi de bizden size bayram hediyesi olsun:
10186,
10187, 
10188,*Çocuklu fotoğraf: Büşra Eser
10189,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10190,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10191,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10192,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10193,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10194,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10195,
10196, 
10197,*Blog editörlerinin ricası üzerine not: Yazı ironi içerir!
10198,** Okurların ricası üzerine not: İroniye konu yazı şuradadır.
10199,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10200,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10201,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10202," Bir fotoğraf çekilebilir miyiz? Bu gibi sorular benim bildiğim ünlü kişilere sorulur. Onlar da bu duruma alışkın olmaları ve böyle bir soru, kendilerine rağbet edildiğini göstermesi açısından egolarını tatmin ettiği için soruyu yadırgamazlar ve sorulduğu anda yapmacık bir gülümseme takınıp poz verirler. Bu durumun dışında kişi neden birisiyle fotoğraf çekilmek ister? Bu sorunun nesnesi de öznesi de insan, çünkü hayvanat bahçesinde hayvanlarla selfie yapanlar hayvanlar “nezaketten” anlamadığı için onlara sorma gereksinimi duymuyorlar. Peki, bir eylemde, bir yürüyüşte birisi sizinle neden fotoğraf çekilmek ister? Başımızda başörtümüzle -ki kamusal alanda böyle görünürüz hep- bir kaç arkadaş katıldığımız, kadın cinayetleri için meclisi olağanüstü toplanmaya çağıran bir yürüyüşte “Bir fotoğraf çekilebilir miyiz” sorusuna birkaç kez maruz kaldık. Her seferinde bunun nedenini öğrenmek istedik ve çeşitli cevaplar aldık. Bu cevaplardan aklımda kalanları ve en ilginç olanlarını aktarmaya çalışacağım. Bu soru ile karşılaştığımız durumların çoğu aynı senaryonun birkaç kez filme çekilmesi gibiydi. Her seferinde sevgili “kız kardeş” gayet iyi niyetle gülümseyerek yanımıza yaklaştı. (Buraya kadar her şey güzel ve makul olabilir. Kadın dayanışması adına şimdiye kadar kurulmamış birlikteliklerin kurulması karşısında heyecan ve mutluluk duyulmasını yadırgamak kimsenin haddi değil. Ancak hikayenin devamı bu güzel ve makul görünen tabloya bir soru işareti koymamıza neden oldu.) Söze böyle bir eyleme katılma iradesi gösterdiğimiz için bizi tebrik ederek başladı. Akabinde günün talihli eylemcisi olduğumuzu ve bizimle bir fotoğraf çekilmek istediğini belirtti. Nedenini sorduğumuzda, başörtülü kadınların kadın meselesini pek gündemleştirmediklerini ama bizim bu eylemdeki mevcudiyetimizin bu açıdan örneklik sergilediğine dair bir takım cevaplar aldık. Bu cevaplar karşısında biz de kendilerine başörtülü kadınların bu gibi eylemlere neden katılmadıklarını hiç düşündünüz mü diye sorduk. Kısa süren sessizliğin ardından cevabı kendileri tarafından bilinmeyen sorumuzu bizim yanıtlamamızı beklediler. Biz de başörtülü ya da İslamcı kadınların bu konudaki çekincelerini ve reddiyelerini dilimiz döndüğünce anlattık. Bu sohbetlerin haricinde “Çünkü hepimiz kadınız ve kadın olduğumuz için buradayız” ya da “Siz kadın değil misiniz” gibi konuşmanın bağlamı içerisinde hiçbir anlam ihtiva etmeyen ve duyduğumuz an şarampole yuvarlanmamıza neden olan cevaplar da aldık. Yaşananların ardından eylem bittiğinde Mirkelam’dan ilhamla “Bir fotoğraf çekilebilir miyiz başörtüm başımda / Bir fotoğraf çekilebilir miyiz pankart elimde” sözleri ile şarkı söyleyerek evlerimizin yolunu tuttuk. Nihai noktada, başörtülü ya da başörtüsüz, tüm farklılıklarla birlikte ve tüm farklılıklara rağmen evet hepimiz kadınız ve hepimizin ortak tecrübeleri var. Gelgelelim yukarıda bahsettiğim durumlardaki hal, tavır ve dilin, her ne kadar içinde iyi niyet barındırsa da birbirini anlamaktan uzak, üstenci ve karşıdakini nesneleştirmek gibi bir işlevi de olabileceğini düşünmeliyiz . Aksi halde hiçbir zaman gerçek anlamda dayanışma sağlanmayacak ve hiçbir zaman gülümseyerek aynı karenin içinde yer alamayacağız."
10203,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10204,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10205,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10206,"İki yıl önce dünya evine girmiş, bebeğini yeni kucağına almış kuzenime “Evlilik nasıl gidiyor?” diye sordum. İki yıldır işsiz olduğunu, eşinin maaşı ile geçinmeye çalıştıklarını, çok bunaldığını, artık rahat yaşamak istediğini, bunun için de bir an önce işe girmesi gerektiğini söyledi. Kuzenimin “rahat yaşantı” ile anlatmaya çalıştığı şeylerin hiçbiri bende yoktu ve bunu bildiği halde benim rahatsız edici yaşam şartlarımın dayanılmayacak bir şey olduğunu kendi iki yıllık tecrübesine dayanarak anlatmaya çalışıyordu."
10207,"Benden on yaş küçük kuzenlerimin kendilerine ait evleri, arabaları var. Tüm çevremin kredi kartı var. Yıllarca taksit ödeme şartı ile yepyeni evlerde oturup yepyeni arabalara biniyorlar. Çevremdekilerin yaşam şartları ile benimki çok farklı. Farklılıklara hep saygı duydum, keşke bu kuzenim de benim farklılığıma saygı duysaydı. Yaşam tarzımın rahatsız ediciliğini, bunaltıcılığını sızlanarak anlatmasaydı ve “İki yıl nedir ki, sen on iki yıldır nasıl dayanıyorsun?” diye bana soru sormasaydı… Kuzenimin kucağındaki bebeği süt kokulu yanaklarından kokladım, öptüm ve “Umarım sen benim gibi olmazsın, hissediyorum, en yakın zamanda bir iş bulup rahata kavuşacaksın” diyerek ayrıldım…"
10208,"Rahatsız edici ekonomik yaşantıma on iki yıl boyunca nasıl dayanıyorum? “Kredi kartsız yaşanır mı?” diye o kadar çok soru soranım oldu ki! Kredi kartsız yaşanır ama “yetinebilme” eşiğinize bağlı… Yetinebilme eşiğinizi bir tartın. “Az” ile yaşayabilmeyi on iki yıl boyunca tecrübe etmek bana çok şey kattı. “Az ” demek, fazlalıklardan kurtulmak demek değildir. Elbise dolabındaki fazla giysilerinden kurtulmaktaki “azalma” çok farklı. Elbise dolabını dolduracak kadar paranın olmaması, harcamak için çok daha önemli ihtiyaçların sırada beklemesi gerek. Elbise dolabı çok uzaktır… Kurbağayı öpünce içinden prens çıkıyormuş deseler şu yaşımda bile inanabilirim (doğru mu diye kurbağa öpebilirim) ama kredisiz İstanbul’da ev alınabileceğine inandıramazlar. Kredi kartsızlığın evsizliği de beraberinde getirdiğini herkes bilir. Almamaya değil, alamamaya alışmaktır. Kredi kartı olanların nefsi ile kredi kartı olmayanların nefsi farklı çalışır. Kredi kartı olmayanlar her güzel şeye nefis kabartmamayı öğrenebilmiş olmalı."
10209,"Az ile geçinebilen kişi için en gerekli şey “umursamazlık” olmalı. Herkesin kredi kartı var, herkes gibi kredi kartı olmayan kişi, kendi ile barışık olmalı; hepten yalnız kalmamak, alınmamak, üzülmemek, depresyona girmemek için. Yalnızlığı sevmek, yalnızlık ile başa çıkabilmek de önemli. Çünkü kredi kartsızlık, az insan ile hemhal olmayı gerektirir. Ne kadar karşı fikir olsa da on iki yıllık tecrübem bunu gösteriyor."
10210,"On iki yıllık tecrübemin gösterdiği diğer bir madde ise kredi kartı olan insan ile kredi kartı olmayan insanların kafası “mecburen” farklı çalışıyor. Kredi kartı olanlar her durumda çok daha rahatlar. Dışarıda bir yerlerde kredi kartlı arkadaş ile buluşursam, aklım cebimde kalıyor, tedirgin, yetişecek mi, yetişmeyecek mi, şunu içmek mi, bunu yemek mi cebime uygun olur diye hesap yaparken, kredi kartlı arkadaşların rahatlığına, onların yediklerine içtiklerine katılamamak, rahatsızlık verici olmamaya çalışmak, çaktırmamaya çalışmak beni epey yorar. Kredi kartsızlık mecburen az para, az insan, az seyahat, az giyinme, az yeme, az davet, az hediye demek."
10211,"Kredi kartsızlık ve az ile yetinmek çoğu zaman “huzur” getiriyor, mutluluk veriyor. Ama kredi kartsızlık yüzünden “az kadın” olmak içimi acıtıyor. Kendi kılığımla barışık olma adına çoğu kadın bloglarına girmiyorum, internetten elbise ayakkabı gibi şeylere hiç bakmıyorum ama bazen birden önüme şöyle bir elbise çıkıyor ve “kadın mıyım?” diye kendimi sorgulamam gerektiğini söylüyor. Elbiseyi çok beğeniyorum, kendimi onun içinde hayal ediveriyorum. Elbise, sahip olunmak için kredi kartı istiyor, kendini gösterecek arkadaşlar, kafeler, yeni evler, arabalar istiyor. Sadece bedenimde uçuşarak durmasına izin yok ve hayalim kabusa dönüyor. Hayal kurmamak, benim gibi hayalsiz yaşayamayanlar için ise, az hayal kurmak şart, on iki yıllık kredi kartsızlık tecrübem. Öyle çok tecrübe maddelerim var ki, hepsini şimdi yazmaya kalkışmamalıyım."
10212,
10213,"Bu bluzu da beğendim ama kıyafet seçme ve beğenme kültürümün gelişemediğini, köreldiğini hissediyorum."
10214,Konuk yazarımızın başka yazıları için: http://ayseninkozasi.blogspot.com.tr/
10215,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10216,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10217,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10218,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10219,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10220,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10221,
10222,"Tartışmayı en çok sevdiğimiz kavram tabii ki ‘Müslüman kadın’ kavramı ve saatlerce bu kadınların geçmişte neler yaptığını, şu anda neler yapıyor olduklarını, yakın gelecekte ve uzak gelecekte yeni nesilleri nasıl batırıp çıkaracaklarını enine boyuna konuşmak en sevdiğimiz ilmî faaliyet olabilir. Tabii, bunları o kadınların ne yaşayıp düşündüğüne bir nebze dikkat etmeden, kuru ezberlerle konuşmakta da beis görmeyebiliriz. Elbette ortaya Müslüman kadın ve aile gibi kategoriler atmakla Müslüman erkek denen şeyi aile içinde saymadığımızı, aile dedikleri şeye de asıl bunun zarar verdiğini görmeye ne hacet! Kadınların mahvettiğini yine kadınlar toplasın değil mi?"
10223,"Peki, Müslüman erkekleri kim toplayacak? Hassaten İslamcı camianın içinde çok okuyan, çok entelektüel, çok karizmatik, işine geldi mi feminist, işine geldi mi sosyalist, işine geldi mi Sufi, işine geldi mi doğa dostu olan ama bütün bunların arasında karısına, sevdiği kadına dost olamayan İslamcı erkeklerden bahsediyoruz. Herkesin teorik açıdan feminist olduğu bir entelektüel camia içinde bunları sadece İslamcı erkeklere atfetmemek lazım elbette. Çoğu sosyalist ve anarşist erkeğin de sosyal medyada ve bilimum mecrada pek feminist naralar atıp canını yakmadığı kadın bırakmadığını biliyoruz veya en azından bu kadar kadın dostu ve feminist takılırken tek bir erkeklik imtiyazını sorgulamadığını, yoldan geçen ve geçerken de “Karı benim karım değil mi lan, size ne!” diyen adamlara verip veriştirirken, kendilerinin daha incelikli ve sinsi biçimlerde sömürü mekanizmasını devam ettirdiğini de görüyoruz. Mesela hikmeti kendinden menkul bir sevgi tanımıyla yemek ve bulaşık işlerini kadının üstüne yıkmaya çalışmak, merhamet göstermeyi ille de kadının hiçbir konuda ses çıkarmaması ve söyleyeceği sözü varsa bunu söylememesi olarak anlamak ve bunu aşkın ön-koşulu olarak dayatmak, yazıp çizdiği bütün mecralarda “İşte kadınlar da böyle eziliyor.” diye bas bas bağırıp, sosyalist feminizm üzerine yazarak fan kitlesini büyütürken evdeki kadın haksızlığa uğradığını düşünüp hafiften ses çıkarmaya çabalayınca, kendi derdini anlatmaya başlayınca “Bana feministlik yapma.” (ama hani kişisel olan politikti, feminist teori böyle söylerdi!) ya da “Meselelere tek boyutlu bakıyorsun.” tarzında hezeyanlara girmek bu incelikli sömürünün ve susturmaya çalışmanın biçimlerinden birkaçı. Burada bence asıl mesele toplumsal olaylarla ilgili kimin haklı, kimin haksız olduğunu bir bakışta görebilen, toplumsal adalet, adil bölüşüm, herkesin hakları gibi meselelerden bahseden ve dünyayı kurtarabilecek formülü elinin altında tuttuğuna inanan erkeğin en temel ve önemli bir kişisel ilişkisini “Haksızlık mı ediyorum, baskı mı yapıyorum, adaletsiz davranıyor olabilir miyim acaba?” diye düşünmeden yürütmeye çalışması. Kamusal alana çıktığında insanların şiddete meyilli ve tartışmaya kapalı olduklarından yakınan bu erkekler sevdikleri kadınla olan ilişkilerinde zaman zaman fiziksel, genellikle psikolojik ve duygusal şiddet uygulayabiliyorlar. Bir duyuyoruz ki mesela, karısına şiddet uygulayan erkeklere kamusal alanda çok öfkelenip saymadıklarını bırakmazken kendi karısına dayaktan göz açtırmıyor. Veya kendisi sabahlara kadar çeşitli kafelerde, akademik ortamlarda, çayevlerinde pek feminist, entelektüel, solcu ve güzel kadınlarla feminist teorinin inceliklerini bol şakalı, esprili, kinayeli biçimlerde konuşurken kocasına duyduğu aşkı dolayısıyla birçok planından, düşüncesinden vazgeçmiş karısını evde yalnız bırakıyor. “Tabii ki ev işlerini eşit paylaşmak lazım.” laflarıyla kız tavlama arifesinde serbest atışta bulunurken, evlendikten sonra “Git iki yemek yap da ben de rahat rahat yazımı bitirebileyim.” diyebiliyor. Tabii kadın bunları yapınca kıymet biliyor mu? Elbette hayır. Ve o kadının kendisine duyduğu sevgiyi, sevgisinden ötürü vazgeçmeyecek olmasını sonuna kadar kullanıyor. Kurdukları duygusal tahakkümle de kadınların kendilerine sürekli onların gözünden bakmasına sebep oluyor ve onları ne yaparlarsa yapsınlar yeterli olamayacaklarına inandırıyorlar. Mesela kadın eve geç gelip, yediği azar karşısında “E sen de geç geliyorsun.” şeklinde bir cevap verdiğinde, “Ben erkeğim!” ya da “Yarış mı yapıyoruz?” minvalinde üsttenci cevaplar verip adalet için savaştıklarını söyleyebiliyorlar. Sürekli ne kadar derin şahsiyetler olduğunun altını çizen, bütün bu derinlikleriyle ‘sevdikleri’ kadında aradıkları en mühim şey çorbanın tuzunu, yemeğin yağını tutturup hamaratlıkta sınır tanımamak olmasına rağmen, daima anlaşılmamaktan şikâyet eden bu varlıklar dışarıdan bakan birinin tek bakışta çözebildiği meseleleri olanca zekâları ve espri yetenekleriyle anlamamak, somut durumları görmemek için bin dereden su getirmekte pek mahirler. Oysaki ne kadar merhametliydiler!"
10224,"Oturdukları tahttan asla inmeyen ve tanrı konumlarından zerre taviz vermeyen bu erkekler bir de muhafazakâr erkeklerin (ya da muhafazakâr olduğunu açıkça belirten erkeklerin) kadınlar üzerinde kurduğu baskıdan şikâyet ediyorlar. Söz konusu muhafazakâr erkekler baskı kuracaklarını açıkça söylerken, sen gayet eşitlikçiymiş gibi yaklaşıp, kendini böyle gösterip, karşındaki kadını da buna inandırıp sonra yapmadığını bırakmıyorsun. Mevzu dönüp dolaşıp dürüstlüğe bağlanıyor yani. Patriyarka dediğimiz şey irili ufaklı riyaların birleşip koca bir yalan olarak karşımıza dikilmesi bir yerde. Sen de çok parlak patriyarka çözümlemelerinle bunun dışında değilsin ki sevgili feminist ekolojist sosyalist İslamcı erkek. Asıl “Dışarıda çalışıp yorulma.” derken evde senin için aynı kadının yorgunluktan ölmesini önemsemediğin zaman, bir meseleyi tartışırken karşındaki kadının nelerden geçip sana geldiğini unutarak “Biraz da ben baskı yapayım, alışıktır bu.” mantığıyla yaklaştığın zaman, bir de -ne yardan ne serden vazgeçmek adına- bu durumu “Politik açıdan feminist olmak farklı bir şey…” gibi abuklamalarla meşrulaştırmaya çalıştığın zaman epey ikiyüzlü oluyorsun aslında. Kızları tavlamak için olmadığın biri gibi göründüğün sürece toplumsal adalet filan da sağlanmayacak. Çünkü temelde böyle bir derdin yok; kafasında temel bir adalet mefhumu olan insan önce kendi ilişkilerini bunun etrafında kurmaya çalışır. Yani adaletin tesisine en çok senin ikiyüzlülüğün zarar veriyor aslında. Herkesten aşırı bir tutarlılık beklemek yapıları ve sistemleri göz önünde bulundurunca fazla hayalperestlik gibi oluyor belki ama Müslüman’a dürüst olmak yakışır. Çünkü bir Müslüman her şeyi yapar ama yalan söylemez. Riyaya bulaşmaz."
10225,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10226,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10227,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10228, 
10229,
10230,
10231,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10232,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10233,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10234,Yazar: Rumeysa
10235,"Bilgisayar mühendisliğinden mezun olalı 1 seneden fazla oluyor. Sekiz sene boyunca her anlamda nefret ettiğim bölümümden sonunda mezun olduğumda mühendisliğin sadece diplomamda yazacak bir şey olduğu konusunda acayip nettim, şimdi de netim. Ama bu netliğe şimdiki zamanda ulaşmak tahmin ettiğim kadar kolay olmadı. Senelerce önce herkes gibi kendimden beklediğim; iyi bir okuldan mezun olup, çalışmaya başlayıp, aile kurup, çoluk çocuk sahibi olma işlerini sırasıyla gerçekleştirme konusunda yeteri kadar kararlı olmayınca, bir de üstüne üstlük sırayı da karıştırıp önden evlenince alakalı alakasız yığınla insandan büyük büyük tepki aldım. Bir de bunun üstüne, mühendislik yapmamakla kalmayıp, genel olarak herhangi bir düzenli işe girme fikrine mesafeli olduğumu söylediğim herkes beni imalı da olsa bir yığın şeyle suçladı:"
10236,"Erkek olmamakla mesela… Erkek olsam böylesi bir kararı bu kadar rahat bir şekilde veremezdim. Evime ekmek getirme derdim olmadığı için bu kadar rahat davranabiliyordum! (İç ses: Haklılık payı var mıydı ki? Hala üstüne düşünürüm arada… Ama eşim işe bıraksa beynini yemeyeceğimi de biliyorum, gerekirse biz de çalışırız evelallah(!))"
10237,"Ya da hayalci ve genç olmakla… Daha anlamıyordum ama zaman içerisinde ödemediğim sigortalarım, gitmediğim işlerim bana mutsuz bir yaşlılık olarak dönecek ama bunu anladığımda çok geç kalmış olacaktım (İç ses: Sigorta meselesini dikkate aldım sanırım, ya da almış gibi yapıyorum bilmiyorum. Yaşlandığımda ne yapacağımı düşünerek geçirdiğim 40 sene istemiyorum o kadar)."
10238,"Halbuki ben 20 gün boyunca yaptığım stajda bir şirkette işe başlamamın neredeyse ölümüm olduğunu tam olarak da anlamıştım. Stresten çocuğunu düşüren anneler, elinde klavye kullanmaktan bezeler çıkan patronlar… Tam bir korku filmi gibiydi. “Bir ay düzgün tatil yapabilmek için aylarca çalışmak” klişesi benim için yeteri kadar ikna ediciydi, ben 12 ay o bahsi geçen tatili değil ama düzenli işe gitmemeyi seçtim. Bir şeye yaradığını düşünmediğim sürece, herhangi bir düzenli işe girme derdim olmayacaktı artık. Sonra zaten evden çeviri vb. işler bulup kendi düzenimi de kurdum. Ama bu hiç kimseye yetmedi(!)"
10239,"Tüm bu suçlayıcı ve kafa karıştırıcı argümanların sürekli tekrarlanışı ve doğru olmaya kendini yakın gösterme gücü beni başka başka şeylere de sürükledi. Mesela bir an önce yüksek lisans yapmak ve bu tartışmaları 2-3 sene daha geciktirmek. Hemen, aslında tam olarak neden başvurduğumu bile bilmeden yüksek lisans başvurusu yaptım, bir özel üniversitede 10 saat bilgisayar mühendisliği yapmam şartıyla yüksek lisansı kazandım. Ama beni nasıl bir ağlama tuttu! Senelerce kaçtığım kod yazma bilgisayar vıdı vıdı işlerine geri dönme fikri böyle böğrüme hançer sapladı. O zaman da anladım, yüksek lisans da öyle boşluğa yapılacak iş değildi. Birilerine faydası olduğunu düşünmediğim işe, akademide de girmeyecektim."
10240,"Sonuç: Evimde kendi sevdiğim işlerle uğraşıyorum. İstediğim kadar iş alıyorum, istemezsem yatıyorum. Ve huzurlu hissediyorum çok büyük oranda. Ama bu meseleler tam bir hayalet gibi etrafta aralarda güçlenip tekrar dürtüyor, bir iş planı, bir yüksek lisans planı daha yapıyorum, sonra kendime geliyorum. Bu süreçte şunu fark etmiş oldum, “ayaklarının üstünde durma” klişesine uymama hali de aslında kazanılması gereken bir hakmış. Kadın hakkı falan da savunuyorsan özellikle, çalışmaya, insanların kendilerini patronlarına sabah dokuz gece dokuz ve hatta 7/24 kiralamalarına genel olarak karşı çıkman pek de sevilen bir şey değilmiş."
10241,"Bunu da bir gurur meselesi falan yaptığımdan değil. Dediğim gibi, birilerinin işine yarayacağını düşünecek bir iş çıksa karşıma, belki düzenli işe de girerim. Ya da belki çok fazla ihtiyacım olur paraya, insanın neden fazla paraya ihtiyacı olur onu da anlamış değilim ama… Ama mesele şu, bir insan evde oturmayı tercih edince davadan vazgeçmiş olmuyor. Evde oturup televizyon başında çekirdek de çitlemiyor. Ya da o gün senin bu gün benim gezmiyor. En azından yapmayabiliyor. Üretken olmak, insanlara dair bir şey yapmak için evden çıkmak da gerekmiyor."
10242,Yaşasın evde oturan ve üretmekten hiç vazgeçmeyen kadınlar!
10243,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10244,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10245,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10246,
10247,
10248, 
10249,
10250,
10251,
10252,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10253,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10254,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10255,"
"
10256,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10257,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10258,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10259,Görsel: Aida Begic–Kar 
10260, 
10261,
10262, 
10263, 
10264, 
10265,
10266,
10267,
10268,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10269,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10270,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10271,Yazar: Sümeyye
10272, 
10273,
10274, 
10275,"Reçel yemeyi sevmem. Kahvaltıda tatlı aramayanlardanım. Yapmaya da hiç niyetli değildim. Ev hanımlığımı beceri safhalarına ayırmıştım kendimce. İlk yıllar için çorba salata sebze yemeği bilmek yeterdi. Beş yıldan sonra artık börek sarma bilmek gerekirdi. Bir beş yıl sonra da mantı yapacak cesareti bulabilirdim. Kendime becerikli olmak için biçtiğim cömert zaman diliminde, ev yapımı turşu ve reçeller son kısımdaydı, yani 20 yıl ev hanımı olduktan sonra artık cesaret edip turşu kurar, reçel kaynatırdım herhalde. Ama illa ki şu rafın üzerinde dizi dizi duran, üzeri kırmızı pötikare kumaşla kaplı kurdeleli olanlardan."
10276,"Fakat bir gece, ki ev hanımlığı tecrübemin çok başına tekabül eder, eve tarladan toplayıp getirdiğim bir kasa çileğin bozulmaya yüz tuttuğunu görüp panik oldum. Aklıma reçel düştü gecenin o vakti. Öyle ya, zaten bozulacak, ha öyle ha böyle dedim, internetten tarife baktım. Kaynattım kotardım köpüğünü aldım başında dualar ettim. Sonra uzun süre soğumasını bekledim tadına bakmak için. Kafam başka yerde, soğuduğuna kanaat getirip küçük parmağımla tadına bakmaya yeltendim. Soğumamış meret. O yoğun sıvı parmağımı öyle bir sardı ki derimin içine geçti sandım. Anında su topladı. Gece boyunca acıdan ağlayarak kocamın yanık kremi getirmesini bekledim. Bir yandan da kadınlığıma kızıyordum; hayır reçeli beceremediğimden değil, epilasyonu modern icat makineyle yaptığımdan… Ne alaka diyeceksiniz. Herhalde evde şekerle ağda kaynatan, mahalleliyi eve toplayıp ağda partisi yapan ‘kadın’ kadınlardan olsaydım şekerin kaynayınca ne kadar geç soğuduğunu ve ne kadar tehlikeli bir yanığı olduğunu bilirdim.. Reçelden ağdaya bağlantı kuracak kadar ‘kadın’ken kadınlığın dayatılan rollerinden birini daha beceremediğime ağladım. Feministliğe gelince mangalda kül bırakmayıp yine de ev içi rollerimi bu kadar benimseyip beceremeyince hırsımı kadınlığımdan almama ağladım. Reçel yapmaya cesaret edip bu kadar sakar oluşuma ağladım. Yanığın acısını dindirmek için kocama muhtaç oluşuma ağladım. Ona reçelle hava atıp kadınlığıma iltifat alacakken gözyaşlarıma şahit olmasına ağladım. Kadınlığımın ve kadın hemcinslerimin milyon yıllık ikilemlerine ağladım."
10277,Yıllar sonra ağda yapmayı öğrendim. Ama bir daha reçel yapmadım.
10278,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10279,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10280,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10281, 
10282,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10283,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10284,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10285,Yazar: Z.
10286,"Bir kaç hafta önce, kimi gazetelerin sayfalarında “Tehlikenin farkında mıyız?” tadında bir haber yer buldu: “Adriana Lima’ya çarşaf giydirdiler!”"
10287,"Günahlarını almayayım ama, özellikle Fatih civarında reklam panolarındaki kadınların üzerine “Edep Yahu” stickerları yapıştırmalarıyla meşhur ekibin icraatlarından biri olsa gerek. Otobüs durağındaki Veet reklamında boy gösteren Adriana Lima’yı baştan aşağı siyah boya ile spreylemişler. Yanına da uyarılarını çekmişler: Ahlaksızlık yapmayın!!1!"
10288,"Belli ki, bu Müslüman beyler, Veet reklamına bakınca “bacak” görmüşler; canları sağolsun. Dervişin fikri, zikri falan demeyeceğim de; e be kardeşim, illa rahatsız olacak bir şey arıyorsan o reklamın sloganını hiç mi farketmiyorsun? “Hayat bir defile, her an hazır ol!”"
10289,"Veet’in sloganı kadınlara diyor ki, sizler bakılmak için varsınız! Şu hayatta tek kıymetiniz güzel görünmek. Kendinizi her an en iyi biçimde sergileyin ki tercih edilesiniz. Bundan fazlası için de o güzel, küçük kafalarınızı yormayın. Yormayın, çünkü erkekler (yani bütün bir hayat gailenizin kendinizi onlara beğendirmek olduğu yüce varlıklar) fikirlerinizle, kabiliyetlerinizle, hislerinizle falan değil bacaklarınızla ilgililer. O yüzden, en kısa tüyler için bile: Veet!"
10290,"Ne beklersiniz? “Hassas” Müslüman bey’fendilerin, İslam’ın yüce hasletler atfettiği insanı bu denli sığlaştıran; kadınları iradesiz vitrin mankenlerine, erkekleri bacak gördü mü salyaları akmaya başlayan aptallara indirgeyen slogana tepki duymasını, değil mi?"
10291,"Peki nasıl oluyor da, İslam itikadı ile taban tabana ters düşen bu sloganı fark bile etmiyorlar? Yanındaki kadını görüp, başka bir şey düşünemedikleri için mi? Kendi eşlerinin de bu tüylerin kökünü kazıma savaşının neferleri olmasını sağlayacak güzellik dayatmasından pek ala memnun oldukları için mi? Sloganı hedef almak, şeytanlığı kadından sisteme devredeceği için mi?"
10292,"Yani mesela, reklamdaki kadını karalayıp yanına anlamsız, kaba saba bir ihtar çekmek yerine, meşhur İslami mottoyu anımsatan şöyle şık bir değişiklik yapılamaz mıydı?"
10293,
10294,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10295,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10296,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10297,Sene 1996…
10298,Tansu Çiller’in başbakanlığı nedeniyle kadın yöneticiliğinin tartışıldığı dönemlermiş… ve Çorum Belediyesi konu hakkında bir panel düzenlenmiş: “İslam’da Kadının Siyasetteki Konumu”.
10299,"Konu meşhur, salon ağzına kadar dolu…"
10300,"Önde ilk sıra protokol, arkasında kadınlar, onların da arkasında erkekler. Sunucunun söylediğine göre kadınlar yoğunmuş salonda. Kürsüde on kadar “bilim adamı” konuşuyor, dört saate yakın. Sonra sunucu  salondakilere söz vereceğini söylüyor; hanımlar öncelikli olmak üzere. Fakat ancak iki han’fendiye çok kısa söz verebileceklerini belirtiyor."
10301,"Sonrasını 15 dakikanızı verip izleyin. İzlerken de en son gittiğiniz paneli, forumu, toplantıyı gözünüzün önüne getirin ve cevap verin, o toplantılarda bu ablalardan, bu kadınlardan kaç tane var?"
10302,
10303,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10304,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10305,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10306,"
"
10307,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10308,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10309,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10310,"İlgili kişi reçel lafını kullanalı çok zaman oldu. Reçel’i ilk düşündüğümüzde ismi ve çağrıştırdıklarını sevsem de “Peki bugün, neden reçel?” diye düşünmüştüm kendi kendime. Aslında pek de düşünecek bir şey yok. Toplumun her kesiminden insanın, medyanın, reklamların kadınların kadınlığını sorgulamaları; nasıl daha iyi daha güzel kadınlar olacağımızı değerlendirmeleri bir türlü bitmedi çünkü. Çünkü kadın cinsinden varlığın öncelikli yaşam gayesi ev ile ilgili uğraşlar olmalıydı, dışarıda ne yaptığından, nasıl bir hayat yaşamak istediğinden çok bu önemliydi ve sadece bunun üzerinden onun “insanlığını” değil, “kadınlığını” tartışabilirdiniz. Pek tabi ki bu değerlendirmeler Müslüman erkekler tarafından da yapıldı, hala da yapılıyor. Üstelik erkek olmanın verdiği zaten öncelikli, ayrıcaklı, eve ve aileye dair her şeyden tamamen soyutlanmış ve üstün olma gibi narsisistik bir sanrıyla. Kitap, entellik, yazmak gibi uğraşların öncelikli olarak erkeklere özgü olduğunu ve kadınların birincil alanının ev olduğunu düşünen ve ev/aileyle ilgili her sorunu kadına yükleyip erkekleri kaytaran her insana, önce Müslüman olarak sonra kadın olarak karşı çıkıyorum."
10311,"Bu karşı çıkış, geleneksellikle olan imtihanımızı, Müslümanların kadın konusundaki kategorik/ ayrımcı tavrını, İslam ahlakına uymadığını düşündüğüm cinsiyetçiliklerini, kadınların rolü; ahlakı ve yaşayışla ilgili söz söylemeyi neredeyse yaşam amacı haline getiren herkesi ve daha bir çok şeyi kapsıyor."
10312,"Reçel ismi tüm bu karşı çıkışların sembolik bir ifadesi, kendi sözümüzü söyleyebileceğimiz, beraber düşünüp tartışabileceğimiz ve belki içimizi dökeceğimiz bir alan."
10313,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10314,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10315,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10316,"Reçelle ilgili tek anım: Küçükken o kadar çok çilek reçeli yemiştim ki, bir gün boyunca yüzüm gözüm şiş gezdim. O kadar. Ne nasıl yapıldığını bilirim, ne de çok çeşidini bilirim. Ayva reçelini, ha bir de gül reçelini çok severim. Ama mesele o değil. Mesele benim reçelle aramdaki mesafe bu kadar çokken o mesafenin her daim birileri için mesele oluşunda. Modern, üniversite mezunu kadınların neyi yapıp neyi yapamadıkları, yapamadıkları reçeller, temizlikler, yıkayamadıkları çoraplar, eşlerinden istedikleri ya da istemedikleri her nedense her zaman her yerde gündem olmaya devam ediyor. Kuşaklar değişiyor, teknoloji artık gözlüğe bilgisayar monte ediyor, biz hala bunları konuşmaya devam ediyoruz."
10317,"Ama birileri, özellikle de er kişiler bu konularda daha çok konuşuyor gibi geliyor bana her zaman. Ne zaman kadının derdini kendisi anlatmaya başlasa, işte o zaman gözlerimizin içi parlıyor, kendimize geliyoruz. 5harfli cinsinin yazdığı her yazı işte bu kırılmaya, bu yenilenmeye işaret oluyor."
10318,"Ama şimdiye kadar cesaret edemedim bir türlü yazmaya, o “karizmatik” ve “çok paylaşılan” yazılardan yazabilirmişim gibi gelmedi. O yüzden de sosyal medyada serzenişlerde bulunmaktan öteye gidemedim. Ne zaman ki bir dost meclisinde “reçel kaynatamıyoruz ama bari reçel diye bir blogumuz olsun” dedik, o zaman ciddi anlamda “gaza geldim”. Bundan böyle başladığım örgülerle kaderi aynı olmayan, sonu olan yazılar yazmaktır dileğim…"
10319,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10320,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10321,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10322,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10323,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10324,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10325,
10326,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10327,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10328,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10329, 
10330, 
10331,"Not: Reçel’de şekerimiz, tuzumuz, ekşimiz, acımız olsun derseniz recel.blog@gmail.com adresine yazılarını bekleriz."
10332, 
10333, 
10334,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10335,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10336,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
10337,Konuk Yazar: Emine Uçak
10338,Bir sorum var. Hatta soru çok basit kalıyor. En zorundan bir matematik problemi demeli.
10339,Başörtü/türban rahatsızlarının (tamlama ekşi sözlükten) söylemlerine baktığımızda; adeta bir çok bilinmeyenli denklemle karşılaşıyoruz. Ve işte benim sorum tam da burada başlıyor.
10340,Acele etmeyin önce eldekilere bakalım: En baştaki veriden başlarsak… 
10341,"Hepsi istinasız başörtüyü ve onu takanları estetik olmamakla suçluyor. Böyle bir görünümün modern Türkiye imajına zarar verdiğini düşünüyor. Başı açık bir kadının boynuna taktığı vakko imzalı eşarp şıklık simgesi, ama aynı markanın başörtüsünü taktığınızda estetik dışı ve yapay olmuş oluyorsunuz. Petrol atığı ürünler kullanmakla itham ediliyorsunuz. Yani ne çevreciliğiniz kalıyor ne de estetik yoksunluğunuz. Yıllarca köylü kıyafeti olarak küçümsenen kıyafetler, tülbentler, yazmalar baş tacı ediliyor. Sanki memleketin her şeyi estetik bir başörtü kalmış nasibini almayan."
10342,"Başı açık kadınlar çeşit çeşit giyiniyor. İçlerinde parkalısı da var, mini eteklisi de. Dopiyesli olanı da var spor giyineni de. Bu, onların hayat biçimlerini ortaya koyuyor olarak algılanıyor. Oysa biraz farklı giyinen bir başörtülü hemen tepkiyle karşılanıyor. Çarşaf giyenin gericiliğinden, pardesülünün hantallığından, modern giyinenin dine uymamasından rahatsızlar. İnanmadıkları bir şeyin fetvasını verir durumda oluyorlar.  Başörtülü alan makyaj yapamaz, renkli başörtüler takamaz. Bunları yapıyorsa demek ki aile baskısından başını kapatmış. Uzun lafın kısası konu başörtü ve örtünme olunca; her kadının hayatı algılama biçiminin farklı olduğu gibi basit bir konu kimsenin aklına gelmez. Gelse de bu basit duyarlılık bile başörtülü birinden esirgenir."
10343,"Başı açık bir kadın, “eşim/sevgilim istemiyor diye mini etek giymiyorum, bikini giymiyorum” dese ki çoğu zaman biraz böbürlenme edasıyla söylenir. ‘ayol seninki de pek kıskançmış yahut seni çok seviyormuş” gibi bir iki cümle kurulur en fazla. Oysa bütün türban rahatsızlarına göre başörtü ya baba ya da koca zoruyla takılır. Ve bu feministlik kurallarına uymaz. Yani başörtülünün koca veya baba zoru, sevgi veya kıskançlıkla başını kapatması hakkı yoktur. O hak da her konuda olduğu gibi sadece başı açıklaradır. Baba ve koca baskısının dışında başını kapatan bir kadının aklı, düşüncesi olamaz. Zaten aklı olsa başına bir bez parçası takarak tüm hayatını kalıpların, öfkelerin, yitirişlerin merkezine oturtmaz."
10344,"Başörtülü olmayan bütün annelerin bunu dindar olan bütün aileler olarak genişletebiliriz… Çocukları üstünde tasarruf hakları vardır. Yani onları istedikleri gibi eğitmekte, yetiştirmekte özgürdürler. Oysa mütedeyyin insanların çocuklarını gönderdikleri Kur’an Kursu, yaz okulu, sosyal faaliyet, gazete manşeti değeri taşır. Yani tuhaf karşılanması gereken bir durumdur. Ailelerin çocukları üzerinde tasarruf hakkı olabileceği ancak aile gerici değilse dikkate alınır. "
10345,"Memlekette hadi kızlar okula kampanyaları yapılır. Ama başörtülü kızların okula girmeleri yasaktır, yasak kalması istenir. Yasağın kalkabilmesi ihtimali belirdiğinde mitingler düzenlenir. Başörtülü kızlara, ailelerin, siyasi partilerin, cemaatlerin velhasıl bütün dış mihrakların tesirlerine kapılmamaları tavsiyesinde bulunulur. Ama okula alınmayan bir kızın yarınlara nasıl hazırlanacağı, nasıl yetişeceği, nasıl kendini geliştirebileceği hiç düşünülmez. "
10346,"Başörtülü kızların, kadınların gerici partilere oy vermemesi istenir. Onların kadınları sömürdüğünden dem vurulur. Oysa tüm ilerici! Partilerin tüzüklerinde olmasa da yazılı olmayan kurallarında başörtüye geçit yoktur. Oyunu bize ver ama gözümüze görünme anlayışı hakimdir. Oyunu veren bir kadının birgün o partide daha etkin olabilmek gibi bir siyasi eğiliminin olması beklenmez. Kadınların siyasete daha etkin katılması için boyuna kampanyalar düzenlenir hatta bıyık takma gibi sansasyonel pr çalışmaları yapılır. Ama gerici partilerde ön sıralarda aday gösterilen kadınlar başı açıksa küçümsenir, başı kapalıysa zaten memlekette görecek günü olamaz."
10347,"Kadınların sorunları memleketimizde önemsenen konuların başında gelir. Ya da en azından göstermelik de olsa böyle bir durum hissedilir. Oysa konu başörtüyse, onu takanın bir kadın olduğu düşünülmez. Sorun önemini kaybeder, yok sayılabilir, ertelenebilir bir sorun olur. Her gün yediğinden, giydiğinden bahsedenler ‘daha önemli memleket meseleleri varken, insanlar açlıktan ölüyorken türban gibi basit bir sorunla uğraşmayalım”, ‘onlar da biraz fedakarlık etsinler daha zor durumda olanlar var” babında yüzde yüzü sosyal içerikli mesajlar vermeye başlar. Bu önermelere göre memleketin bütün başı açık kadınları gün boyunca küresel ısınmadan, küreselleşen dünyadan, yoksulluktan konuşur. Magazinin semtine uğramaz…"
10348,Bu önermeleri çoğaltmak mümkün. Köşe kadılarının yazılarını takip etmeniz yeterli bütün bu inciler ve daha fazlası için.
10349,"İşte bütün bu verilerin eşliğinde soruyorum,Türbana karşı Kemalistlere çağrı yapan Aysel Tuğluk, üniversite kapılarını kapatan Celal Şengör, ‘dağda türbana geçit yok’ diyen PKK üst düzey komutanı, mitinglerde histerik gözyaşları döken sahte sarışın ablam, başörtülü kadınların “yeter artık” demesini bekleyen Ece Temelkuran, köşesinden önce rica sonra tehditle siyasete yön veren köşe yazarı velhasıl başörtülülere ayar vermeye çalışan bütün ermişler, bilmişler topluluğu; sorum size…."
10350,"Hem başörtülü/türbanlı hem de modern, feminist, siyasi, estetik, sosyal kısacası sizin olduğunuz ve bizim hiçbir zaman olmadığımız, olamayacağımız her şey; nasıl olunuyor? Varsa tarifi verin; hem siz kurtulun hem de biz. Başörtüyü çıkarın öyle gelin diyecekseniz. Baştan bunun bir ‘kurt/kuzu’ hikayesi olduğunu söyleyin ne siz bunca laf kalabalığı yapın ne de biz."
10351,"“Şapka takmamak için direnen, hatta ölen insanlardan baş örtüsü takmak için mücadele eden insanlardan geldiğimiz nokta” yazmış biri, bir başkası ise “İlke ve inkılaplara uygundur,” demiş —güldürdü, yalan yok."
10352,Günümüzde köy the new black olduğu için köye giden insan sayısı da artmaya başladı. Bunun sebebi köyde yapılacak bir işin kalmaması sanırım. Gerçekte köyde işler hiç bitmez ancak o işlerin yapılacağını buyuran...
10353,Küçüklüğü Kuran kurslarında ve sohbet ortamlarında geçmiş biri olarak böyle yerlerde sürüden ayrı olarak var olmanın hiç de kolay olmadığını söylemeliyim.
